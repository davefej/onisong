1#Urunk, ez a hála napja

Urunk, ez a hála napja, 
Néked zeng ma énekünk.
Köszönjük, hogy szeretsz minket, 
Nélküled nem élhetünk.

Urunk, külön hálát adunk, 
Ha Igédre gondolunk.
Hirdettesd, mert így lesz boldog 
Életünk és otthonunk.

Urunk, szóljon ma is hozzánk 
Az a szó, mely bátorít.
Vigasztalj és nyújtsd erődet, 
Félelem, ha tántorít!

Urunk, annyi ember él ma, 
Nem tudják, mit tegyenek,
Világosság, vezesd őket, 
Egyedül ne legyenek!

Urunk, ez a szívünk vágya: 
Adjad jól megértenünk,
Mi az, ami terhel minket, 
S mi az, ami kell nekünk!

Urunk, töltsd be szentlelkeddel 
Minden földi gyermeked,
Hogy megtisztult, boldog szívvel 
Teljesítsük tervedet!


2#Ott a messze földön

Ott a messze földön árván, hontalan,
Halld meg a kiáltást, fiam, fiam!
Vár Atyád szerelme, vár rád vígasza,
Jöjj a messze tájról, ó jöjj haza!

Rajtad a nyomornak súlyos terhe van,
Tested, lelked szenved, fiam, fiam!
Vár Atyád szerelme, vár rád vígasza,
Jöjj a messze tájról, ó jöjj haza!

Búsan, összetörve jársz vigasztalan,
Megpihenni vágyol, fiam, fiam!
Vár Atyád szerelme, vár rád vígasza,
Jöjj a messze tájról, ó jöjj haza!

Nézd, a rossz világnak csak fullánkja van,
Drága csak nekem vagy, fiam, fiam!
Vár Atyád szerelme, vár rád vígasza,
Jöjj a messze tájról, ó jöjj haza!

Szómnak ellenállnod úgyis hasztalan,
Jöjj, mert egyre várlak, fiam, fiam!
Vár Atyád szerelme, vár rád vígasza,
Jöjj a messze tájról, ó jöjj haza!


3#Tehozzád jövünk már Istenünk

Tehozzád jövünk már Istenünk, 
ne szóljon Igéd hiába!
A szívünk oly sötét, ó, segíts, 
élessze Igéd világa!
Áldd meg, ó, Uram ez énekünk, 
legyen már csak tied életünk,
Ne szóljon Igéd hiába! 
Ne szóljon Igéd hiába!

A fülünk Igédre nem figyel, 
lábunkkal járunk a sárba'.
Vágyaink szakítnak Tőled el, 
nem fénylik mécsünk világa.
Ó, Uram, templomod hadd legyen, 
a szívünk megszentelt hely legyen!
Ne szóljon Igéd hiába! 
Ne szóljon Igéd hiába!

Ajkunkon hazugság bélyege, 
megrontott életünk átka.
Hogy állunk elődbe így, Uram, 
naponként Téged imádva?
Nyisd meg a szemünk, hogy láthassunk! 
Szenteld meg ajkunk, hogy áldhassunk!
Ne szóljon Igéd hiába! 
Ne szóljon Igéd hiába!

A szívünk összetört, ó, Uram, 
itt állunk előtted gyászba'.
A mélyből hozd ki az életünk, 
ne szóljon Igéd hiába!
Áldd meg az Igét, hogy érthessük, 
dicsérve Tégedet, élhessünk.
Ne szóljon Igéd hiába! 
Ne szóljon Igéd hiába!


4#Megváltva

Megváltva! Mily boldogan vallom:
A Bárány szent vére árán
Megváltva! Mily végtelen áldás,
Hogy gyermeke vagyok immár!
Megváltva, megváltva!
Ó hála néked jó Atyám!
Kegyelmed oly végtelen gazdag,
A szívem csak téged imád.

Megmentve! Most áldom az Urat
És éneklek új éneket,
Mert fénye a lelkemben ragyog,
Megújítja életemet.
Megváltva, megváltva!
Ó hála néked jó Atyám!
Kegyelmed oly végtelen gazdag,
A szívem csak téged imád.

Megváltóm! Csak Téged imádlak,
És hódolva porba hullok.
Ím zeng, zeng a hódolat hangja,
Míg Előtted leborulok.
Megváltva, megváltva!
Ó hála néked jó Atyám!
Kegyelmed oly végtelen gazdag,
A szívem csak téged imád.


5#Az Úr Jézusnak tárd ki

Az Úr Jézusnak tárd ki ma a szívedet,
Hadd formálja át teljesen az életed.
Várd Őt, várd Őt, várd Őt, várd Őt,
Aki üdvöt ád, Aki üdvöt ád.
Várd Őt, várd Őt, várd Őt, várd Őt,
és dicsérd a Királyt!

Ő minden foglyot megszabadít, a béna jár.
A poklos gyógyul, hall a süket, a vak is lát.
Várd Őt, várd Őt, várd Őt, várd Őt,
Aki üdvöt ád, Aki üdvöt ád.
Várd Őt, várd Őt, várd Őt, várd Őt,
és dicsérd a Királyt!

Ki terhet hord, ki gyászban jár és könnye hull,
A búját öröm váltja fel és térdre borul.
Várd Őt, várd Őt, várd Őt, várd Őt,
Aki üdvöt ád, Aki üdvöt ád.
Várd Őt, várd Őt, várd Őt, várd Őt,
és dicsérd a Királyt!

Ó, fogjad kezünk, Jézusunk, és légy velünk,
Szent békességed töltse be az életünk.
Várd Őt, várd Őt, várd Őt, várd Őt,
Aki üdvöt ád, Aki üdvöt ád.
Várd Őt, várd Őt, várd Őt, várd Őt,
és dicsérd a Királyt!


6#Áldott a férfi

Áldott a férfi ki Istenben bízik egyedül,
Olyan üde, mint a víz melletti fa,
olyan üde, mint a víz melletti fa,
Hőségben nem szárad zöldell, ha tűz a nap.


7#Fenn a mennyben

Fenn a Mennyben az Úr minden győztesnek ád,
Aki Jézussal járt s benne hitt.
Aranyból koronát, fehér égi ruhát,
Am Hárfa húrjait pengethetik.
Igen ott minden kész, igen, ott minden kész.
Minden győztesre vár örök rész.
Boldog véghetetlen öröm vár odafenn,
Jézusért én is elnyerhetem!

Vígan lépkedünk színarany utcákon át,
Halljuk angyalok dicséretét.
Szemünk láthatja Jézus szent ábrázatát,
Aki vért ontott bűneinkért.
Igen ott minden kész, igen, ott minden kész.
Minden győztesre vár örök rész.
Boldog véghetetlen öröm vár odafenn,
Jézusért én is elnyerhetem!

Élet forrása kínálja élő vizét,
Tiszta, hűs vizét bőségesen.
Fényt az Úr maga áraszt és hint szerteszét,
Halál nem lesz ott, éjszaka sem.
Igen ott minden kész, igen, ott minden kész.
Minden győztesre vár örök rész.
Boldog véghetetlen öröm vár odafenn,
Jézusért én is elnyerhetem!

Minden gyötrelmet, bánatot elfeledünk,
Ha Ő bennünket keblére von.
Jézus szívére hajthatjuk fáradt fejünk,
Nála béke vár és nyugalom.
Igen ott minden kész, igen, ott minden kész.
Minden győztesre vár örök rész.
Boldog véghetetlen öröm vár odafenn,
Jézusért én is elnyerhetem!


8#Mindörökké hű az Úr

Mindörökké hű az Úr, mindörökké hű az Úr,
indig áldom én az Ő nevét, mindörökké hű az Úr.

Minden jóval áld az Úr, minden jóval áld az Úr,
Mindig áldom én az Ő nevét, minden jóval áld az Úr.

Kísértésben óv az Úr, kísértésben óv az Úr,
Mindig áldom én az Ő nevét, kísértésben óv az Úr.

Lelkével betölt az Úr, lelkével betölt az Úr,
Mindig áldom én az Ő nevét, lelkével betölt az Úr.


9#Szívem csendben az Úrra figyel

Szívem csendben az Úrra figyel, ki segít,
Szívem csendben az Úrra figyel, ki segít,
Szívem csendben az Úrra figyel.


10#Az Úr a pásztorom

Az Úr a pásztorom, jó pásztor Ő
Nyájával arra jár, amerre várva vár
A forrás hűs vize, a zöld mező.

Ha Ő a pásztorom semmi sem árt.
Törődik énvelem, vigyáz rám szüntelen,
Követem lábnyomát mindenen át!


11# Jöjj, az Úr vár reád

Jöjj, az Úr vár reád, jöjj, amíg ifjú vagy!
Életed tavaszát, derűjét Neki add!
Ó, ne hagyd fejedet bűnben őszülni vénhedté!
Ne csupán teledet vigyed végül az Úr elé!

Ó, a szárnyas idő, mint az álom repül,
Ámde zsákmányt szed ő, fogyunk szüntelenül.
Tétován mire vársz? Hallod-é már a hívó szót?
El ne késs, jaj vigyázz, mire eszmélsz, a van csak volt!

Jézus hív, Vele járj, erre váltott meg Ő!
Lelki sziklára állj, élő víz onnan jő!
Ő nekünk utat tört, te is lépj arra hittel rá!
Már itt lent s odafönt téged Ő tehet boldoggá!


12#Amint vagyok

Amint vagyok, sok bűn alatt,
De hallva hívó hangodat,
Ki értem áldozád magad:
Fogadj el, Jézusom!

Amint vagyok, nem várva, hogy
Lelkemnek terhe, szennye fogy,
Te, Aki megtisztíthatod:
Fogadj el, Jézusom!

Amint vagyok, bár gyötrelem,
S kétség rágódik lelkemen,
Kívül harc, bennem félelem:
Fogadj el, Jézusom!

Amint vagyok, vak és szegény,
Hogy kincset leljek Benned én,
S derüljön éjszakámra fény:
Fogadj el, Jézusom!

Amint vagyok, - nincs semmi gát,
Kegyelmed mit ne törne át;
Hadd bízza lelkem Rád magát:
Fogadj el, Jézusom!

Amint vagyok, - hogy a Te szent
Szerelmed tudjam, mit jelent
Már itt, s majd egykor odafent:
Fogadj el, Jézusom!


13#Mint szarvas

Mint szarvas hűs vízforrásra,
úgy szomjazik lelkem Rád,
Vágyódom az élő Isten után,
hogy mehessek Hozzá.
Mért csüggedsz el én lelkem,
hisz pajzsod Ő és támaszod!
Bízz az Úrban, mert karja megszabadít,
s hálával áldozol!

Színezüst vagy színarany,
ami kincs, nekem mit sem ér,
Benne látom minden örömömet,
te vagy az égi fény.
Mért csüggedsz el én lelkem,
hisz pajzsod Ő és támaszod!
Bízz az Úrban, mert karja megszabadít,
s hálával áldozol!

Hű Barátom, hű Testvérem,
Királyom és Istenem,
Minden másnál jobban óhajtalak,
mindenem vagy nekem.
Mért csüggedsz el én lelkem,
hisz pajzsod Ő és támaszod!
Bízz az Úrban, mert karja megszabadít,
s hálával áldozol!


14#Menjetek be kapuin hálaadással

Menjetek be kapuin hálaadással,
tornácaiba dicséretekkel!
Menjetek be kapuin hálaadással,
tornácaiba dicséretekkel!
Mert jó az Úr örökké való kegyelme
és hűsége megmarad mindörökre.
Mert jó az Úr örökké való kegyelme
és hűsége megmarad mindörökre.


15#Így szól az Úr

Am Így szól az Úr hozzád, Jákób, figyelj!
Teremtőd, Alkotód Ó Izráel:
Ne félj, ne félj, mert én megváltottalak,
Neveden hívtalak, mert az enyém vagy!
Mikor vízen mégy át, tudd meg veled vagyok!
És el nem borítanak a nagy folyamok.
Ne félj, ha tűzben jársz, én majd vigyázok rád,
Meg nem égsz, nem perzsel, el nem ér a láng.

Rád többé nem haragszom, és nem feddelek.
Eltörlöm álnokságod, mint a felleget.
Bűneidről többé már nem emlékezem,
Pusztuló életeddel újat cselekszem.
Mikor vízen mégy át, tudd meg veled vagyok!
És el nem borítanak a nagy folyamok.
Ne félj, ha tűzben jársz, én majd vigyázok rád,
Meg nem égsz, nem perzsel, el nem ér a láng.

Így szól az Úr, Izráel királya,
Megváltó, megtartó, Seregeknek Ura:
Én vagyok az első és én az utolsó,
Kívülem nincs Isten, nincs szabadító.
Mikor vízen mégy át, tudd meg veled vagyok!
És el nem borítanak a nagy folyamok.
Ne félj, ha tűzben jársz, én majd vigyázok rád,
Meg nem égsz, nem perzsel, el nem ér a láng.

Drágának tartalak, mert szeretlek.
Váltságul adtam érted az életemet.
Indulj hát hosszú útra, siess, légy tanúm!
Tudja meg minden nép, hogy én vagyok az Úr!
Mikor vízen mégy át, tudd meg veled vagyok!
És el nem borítanak a nagy folyamok.
Ne félj, ha tűzben jársz, én majd vigyázok rád,
Meg nem égsz, nem perzsel, el nem ér a láng.


16#Áldásoddal megyünk, megyünk innen el

Áldásoddal megyünk, megyünk innen el,
Boldog már a szívünk Néked énekel,
Maradj mindig velünk, ha útra kelünk,
Őrizd életünk mindenkor!
Maradj mindig velünk ha útra kelünk,
Őrizd életünk mindenkor!

Minden nap dicsérünk Téged, jó Uram!
Néked énekelünk vidáman, boldogan.
Mikor vízen mégy át, tudd meg veled vagyok!
És el nem borítanak a nagy folyamok.
Ne félj, ha tűzben jársz, én majd vigyázok rád,
Meg nem égsz, nem perzsel, el nem ér a láng.


17#Messziről száll dalunk

Messziről száll dalunk,
halld meg ó Jézusunk,
csak feléd indulunk vágyakozva!
Életünk töltse meg,
Lelked szent hatalma!
Így fogadj el, bűneinkkel,
Krisztusunk vígy magasra!


18#Mindig velem, Uram

Mindig velem, Uram, mindig velem,
Még ha nem láthat is gyarló szemem.
Azért ez énekem: vélem van Istenem,
Vélem van Istenem, mindig velem.

Nem mondtad-é, Uram, híveidnek:
„Szent Lelkem lakni fog tibennetek.”
Templomoddá engem tégy hát, és légy velem,
Tégy hát, és légy velem, mindig velem.

Megfeszítve Veled, új életben
Élek most, nem, nem én, Te élsz bennem.
Hit által élek már, mert Jézus vélem jár,
Mert Jézus vélem jár, énvélem jár.

Kétség és gond között s bánatimban
Elrejtve nyugszom én karjaidban.
Nappal s bús éjjelen az Úr mindig velem,
Az Úr mindig velem, mindig velem.

Járjak bár a halál árnyékában,
Mért félnék? Vélem vagy ott is, Uram.
Vessződ megvéd engem, vélem vagy, Istenem!
Vélem vagy, Istenem, mindig velem.

Meglátlak egykoron, hol otthon vár,
Ott bűn, baj és halál nem árthat már.
Ott zengem szüntelen: Az örök Úr velem,
Az örök Úr velem, mindig velem.


19#Ó jöjj élő Lélek

Ó, jöjj, élő Lélek, hadd támadjon élet!
Sok holt elevenen álljon: az Úr seregei ők.
Már sorakozik is a tábor a Seregek Ura előtt.


20#Hála, hogy itt a csendes reggel

Hála, hogy itt a csendes reggel,
Hála, hogy éjre nappal jő!
Hála, hogy minden órám gondját elhordozza Ő!

Hála barátért, testvér szívért,
Hála, hogy bennük bízhatom!
Hála, hogy minden ellenségnek békéd hozhatom!

Hála a munka áldásáért,
Hála a boldog percekért!
Hála, hogy adtál dalt is, fényt is adtál szép zenét!


21#Az ég és a föld

Az ég és a föld, az ég és a föld
Mostan ünnepelnek,
Angyal és ember, angyal és ember
Vígan örvendeznek.
/:Krisztus született, Isten ember lett.
Angyalok dicsérik, királyok tisztelik,
Pásztorok imádva, térd hajtva köszöntik,
A nagy csudát hirdetik.:/

Ó, bűnös ember, ó, bűnös ember,
Nézz fel most az égre!
Árad a földre, árad a földre
Mennynek dicsősége.
/:Jön maga Isten, hogy megsegítsen,
Kisgyermek képében leszállt az éjfélben.
Szűnik a sötétség, éled a reménység
Mindnyájunknak szívében.:/


22#Az Úr csodásan működik

Az Úr csodásan működik,De útja rejtve van.
Tenger takarja lábnyomát Szelek szárnyán, suhan.
Mint titkos bánya mélyében Formálja terveit,
De biztos kézzel hozza föl, Mi most még rejtve itt.

Bölcs terveit megérleli, Rügyet fakaszt az ág,
Bár mit sem ígér bimbaja Pompás lesz a virág.
Ki kétkedőn boncolja Őt, Annak választ nem ád,
De a hívő előtt az Úr Megfejti Önmagát.

Ne félj tehát kicsiny csapat, Ha rád felleg borul!
Kegyelmet rejt, s belőle majd Áldás esője hull!
Bízzál az Úrban, Rólad Ő meg nem feledkezik!
Sorsod sötétlő árnya közt Szent arca rejtezik!


23#Magára vette

Magára vette szennyes ruhámat.
Megbékítette Istent, Atyámat.
Megbékítette, megbékítette
Istent, Atyámat.

A kín, az átok én bűnöm ára,
De Ő felvitte a Golgotára.
De Ő felvitte, de Ő felvitte
A Golgotára.

Bűn büntetését kereszten értem,
Magára vette, a szenvedésem.
Magára vette, magára vette
A szenvedésem.

Szerelmes szíve, szakadt meg értem,
De eltörölte mind, mind a vétkem.
De eltörölte, de eltörölte
Mind, mind a vétkem.

Jézus Te drága, mit adjak Néked?
Összetört szívem hozom elébed.
Összetört szívem, összetört szívem
Hozom elébed.


24#A mélyből hozzád száll szavam

A mélyből hozzád száll szavam:
Krisztus kegyelmezz!
A bajban lelkem társtalan:
Krisztus kegyelmezz!
Segíts! Segíts! Ne hagyj! Ne hagyj!
Nézd, rám tör a bűn már:
Te adj, te adj, erőt, erőt!
Krisztus kegyelmezz!

Ha ajkam vétett ellened:
Krisztus kegyelmezz!
A jó hírt zengjem csak Veled:
Krisztus kegyelmezz!
Segíts! Segíts! Ne hagyj! Ne hagyj!
Nézd, rám tör a bűn már:
Te adj, te adj, erőt, erőt!
Krisztus kegyelmezz!

Ha arcod fényét elfedem:
Krisztus kegyelmezz!
Te újból szólíts Istenem:
Krisztus kegyelmezz!
Segíts! Segíts! Ne hagyj! Ne hagyj!
Nézd, rám tör a bűn már:
Te adj, te adj, erőt, erőt!
Krisztus kegyelmezz!


25#Jézus, Te égi szép

Jézus, Te égi szép, tündöklő fényű név,
Legszentebb énnekem e föld ölén!
Benned van irgalom, erőd magasztalom,
Terólad zeng dalom, ragyogj felém!

Az élet száz veszély, én lelkem mégse félj!
Míg Ő hord karjain, hű Mestered!
Elhagynak emberek, mit árt, ha Ő veled?
Töröld le könnyedet Jézus, szeret!

Akaratod nekem mutasd meg szüntelen,
Ne rejtsd el Mesterem tetszésedet!
Vezérelj így magad, mutasd meg utadat!
Idegen tájakon jár gyermeked!

Tisztíts meg teljesen, szentelj meg hadd, legyen,
Fényedből fénysugár az életem!
Míg a homályon át a lelkem otthonát,
Világosságodat elérhetem!


26#Ó, érthetetlen kegyelem

Ó, érthetetlen kegyelem,
Mely rég utánam jár,
Ki tévelygőn, vakon bolyongtam utamon,
Egyszer csak rám talált.

Félelmektől megszabadít,
Szent félelemre tanít,
S ahol csak megjelen e drága kegyelem
Bűnöst megigazít.

Az Úr, íme jót ígért nekem:
Vár nála biztos jövő.
Igéje szent erő, pajzsom, jutalmam Ő,
Életfogytiglan Ő!

Sok ezredév, ha eltelik
Kevés akár egy nap
Dicsérni az Urat, mivel kegyelme nagy,
S oly érthetetlen az.


27#Bízom Benned, Uram Jézus

Bízom Benned, Uram Jézus!
Benned bízom egyedül!
Kit Te hű kegyelmed hordoz,
Az bizton üdvözül.
Bízom Benned, Uram Jézus!
Te nagy kegyelmű, drága, hű Megváltó!
Én bízom Benned, Uram Jézus,
Igéd bíztat reá!

Mint a pásztor gyenge bárányt,
folyvást úgy vezet kezed.
Annak, aki Rád tekint csak,
elesni nem lehet.
Bízom Benned, Uram Jézus!
Te nagy kegyelmű, drága, hű Megváltó!
Én bízom Benned, Uram Jézus,
Igéd bíztat reá!

Gondot is viselsz Te rólam,
hordod minden terhemet.
Hogyne bízna szívem abban,
ki engem így szeret!
Bízom Benned, Uram Jézus!
Te nagy kegyelmű, drága, hű Megváltó!
Én bízom Benned, Uram Jézus,
Igéd bíztat reá!

Bízom Benned, Uram, Jézus,
add, hogy mindig így legyen!
Bízzam Benned, bármi érjen,
és bízzam szüntelen!
Bízom Benned, Uram Jézus!
Te nagy kegyelmű, drága, hű Megváltó!
Én bízom Benned, Uram Jézus,
Igéd bíztat reá!


28#Erőt adsz minden helyzetben

Erőt adsz minden helyzetben,
Te vagy a kincsem, életem!
Te vagy a mindenem!
Kereslek, mert oly drága vagy,
Nincs mivel pótolhatnálak!
Te vagy a mindenem!
Jézus, hű Bárány, áldom szent Neved!
Jézus, hű Bárány, áldom szent Neved!

Elvetted bűnöm, szégyenem,
Köszönöm, hogy újjá lettem!
Te vagy a mindenem!
Felemelsz, hogyha elbukom,
Szent Lelked betölt, jól tudom!
Te vagy a mindenem!
Jézus, hű Bárány, áldom szent Neved!
Jézus, hű Bárány, áldom szent Neved!


29#Atyám, két kezedben

Atyám, két kezedben csak ott lakhatom,
Biztonságot csak tőled kapok.
Újjá így teremtesz, sebem ápolod,
Boldogság hogy itt van otthonom!
Tarts meg két kezedben, őrizz meg Uram!
Oltalmadba rejtsd el sorsomat!
Tarts meg két kezedben, őrizz meg Uram!
Oltalmadba rejtsd el sorsomat!

Atyám, két kezedben, teljes az öröm,
Ajándékodban gyönyörködöm!
Tékozlóként éltem, tárva most karod,
Hűtlenségem nem hánytorgatod!
Tarts meg két kezedben, őrizz meg Uram!
Oltalmadba rejtsd el sorsomat!
Tarts meg két kezedben, őrizz meg Uram!
Oltalmadba rejtsd el sorsomat!

Atyám, két kezedben, bátran sírhatok,
Fájdalmaim hordozod, tudom!
Ott fenn a kereszten áldó két kezed,
Bűneimmel én szegeztem fel!
Tarts meg két kezedben, őrizz meg Uram!
Oltalmadba rejtsd el sorsomat!
Tarts meg két kezedben, őrizz meg Uram!
Oltalmadba rejtsd el sorsomat!


30#Hűséged végtelen

Hűséged végtelen, Atyám nagy Isten,
Elhat a mélybe s az egek fölé.
Irgalmad nem fogy el, múló idővel:
Ki voltál, az maradsz mindörökké!
Hűséged végtelen, hűséged végtelen,
Minden nap új áldás árad reám.
Hiányom pótolod hatalmas kézzel,
Hűséged végtelen, Uram hozzám.

A tél, a nyár, az ősz, a feslő tavasz,
A nap, a hold s a nagy csillagsereg
Ezt zengi szüntelen együttes karban:
Te vagy az irgalom, a szeretet!
Hűséged végtelen, hűséged végtelen,
Minden nap új áldás árad reám.
Hiányom pótolod hatalmas kézzel,
Hűséged végtelen, Uram hozzám.

Eltörlöd bűnömet, békéd vesz körül,
Velem vagy s lényed úgy megvidámít.
Erőt adsz mára, a holnapra reményt,
Áldásod ontja rám bő árjait.
Hűséged végtelen, hűséged végtelen,
Minden nap új áldás árad reám.
Hiányom pótolod hatalmas kézzel,
Hűséged végtelen, Uram hozzám.


31#Sűrű sötét van mindenfelé

Sűrű sötét van mindenfelé,
utat keresek az éjben,
Sem csillagfény, sem reménysugár,
árnyak suhannak az éjben.
Remegő szívem hozzád kiált:
Uram halld meg imámat!
Menekvés nincsen, nem is lehet,
Uram csak egyedül Nálad.

Jézus, Te vagy a hajnali fény,
Te vagy a nap ragyogása,
Te vagy az Isten lénye maga,
arcának tündöklő mása.
És aki Téged már megtalált,
szívében ott a béke,
Te lettél annak örökre már
oltalma és menedéke.

Nem vagyok más, csak üres edény,
tölts meg hát Lelkeddel engem!
Igédnek áldott, szent ereje
hadd munkálkodjék már bennem.
Rajtam keresztül áradj, Uram,
ragyogjon fényed szerte,
Hogy általam sok-sok árva szív
békéjét Benned meglelje.

Amerre járok, merre kelek,
Te légy, Uram, a vezérem,
Hogy saját tervem, akaratom
ne legyen többé énnékem.
Ne éljek többé már soha én,
Lelkeddel élj Te bennem!
Majd általlépve a gyöngykapun,
Uram, engedj Hozzád mennem!


32#Te csak az Istennek országát keresd

Te csak az Istennek országát keresd,
És az Ő nagy igazságát,
Minden egyéb megadatik majd neked.
Békéje, áldása vár rád.
Halleluja, Halleluja,
Halleluja, Halleluja!

Istenünk, itt hozzuk néked mindenünk,
Itt állunk, várunk rád újra.
Kérünk, hogy hallgasd meg hálaénekünk,
Halleluja, Halleluja!
Halleluja, Halleluja,
Halleluja, Halleluja!

Kérd bízva és gondod elűzi neked,
Keresd és meg fogod lelni,
Zörgess az ajtón és megnyílik neked.
Halleluja, Halleluja!
Halleluja, Halleluja,
Halleluja, Halleluja!

Ragyogja be Fényed az embereket,
Hogy meglássák dicsőségét,
És áldjuk együtt Atyánkat a Mennyben.
Halleluja, Halleluja!
Halleluja, Halleluja,
Halleluja, Halleluja!


33#Igéddel áldj meg bennünket, Urunk!

Igéddel áldj meg bennünket, Urunk,
Így lesz e hajlék lelki otthonunk,
Buzdíts, hogy szívvel szolgáljunk Neked,
Áraszd e házra áldott Lelkedet!
Buzdíts, hogy szívvel szolgáljunk Neked,
Áraszd e házra áldott Lelkedet!

Igéddel hívtál most is hű Urunk,
Bármerre küldesz, bátran indulunk.
Buzdíts, hogy szívvel szolgáljunk Neked,
Áraszd ki ránk is áldott Lelkedet!
Buzdíts, hogy szívvel szolgáljunk Neked,
Áraszd ki ránk is áldott Lelkedet!


34#Itt az este

Itt az este, ránk borul árnya,
védjen, óvjon hű kezed!
Adjál annak, akit szeretsz
álmában is eleget!

Reád bízzuk gyermeki hittel
testünk-lelkünk, jó Atyánk.
Hű Pásztorunk, esdve kérünk,
áldásodat áraszd ránk.


35#Íme lészen a kései korban

Íme lészen a kései korban,
Hogy az Úr hegye áll hegyek orma felett.
Sion szent helye, temploma ott van,
Csoda fénye betölti a Földet, eget.
Örök otthona lett ez a népnek,
Aki vágyik az Úrra, betérhet!

Nosza, jöjjetek el jövevények,
Akik messzire jártok az Úr hazavár!
Nosza, zengjen a szép örömének,
Sosem árt a halál, hisz az Úr a Király!
Keze el nem ereszt soha többé,
Legyen áldott az Isten örökké!

Ha az Úr közel néma a fegyver,
Ha az Úr szava szól, belereng a világ!
Ha az Úr ítél, semmi az ember,
De Ő megkönyörülve od’adta Fiát!
Vele győztek a mennyei fények,
Vele itt az ígért örök élet!


36#Jézus a mi oltalmunk

Jézus a mi oltalmunk, erősségünk,
Ha ránk szakad minden baj, mégse félünk.
Ő a mi páncélunk, erős pajzsunk,
Ha ránk tör az ellenség, Benne bízunk.

Ez a föld széthullik, minden hegy elomlik,
De egy Kőszikla örökké áll.
Tajtékzik a tenger, gyilkol a sok fegyver,
Nékünk mégsem árt a halál.
Jézus a mi oltalmunk, erősségünk,
Ha ránk szakad minden baj, mégse félünk.
Ő a mi páncélunk, erős pajzsunk,
Ha ránk tör az ellenség, Benne bízunk.

Eladó már minden, örömöd még sincsen,
Ha ez a forrás nem árad rád!
Ő az, Aki ingyen, már od’adott mindent,
Értünk áldozta önmagát.
Jézus a mi oltalmunk, erősségünk,
Ha ránk szakad minden baj, mégse félünk.
Ő a mi páncélunk, erős pajzsunk,
Ha ránk tör az ellenség, Benne bízunk.

Fogták elítélték és megfeszítették,
Isten Fiát mihelyettünk.
Nincsen már ítélet, vád soha nem érhet,
Vére eltöröl minden bűnt!
Jézus a mi oltalmunk, erősségünk,
Ha ránk szakad minden baj, mégse félünk.
Ő a mi páncélunk, erős pajzsunk,
Ha ránk tör az ellenség, Benne bízunk.


37#Új szövetséged elfogadom

Újszövetséged elfogadom,
Magam egészen odaadom!
Nem tartok semmit legyen Tiéd,
Félelmeimtől irgalmad véd!

Áttört kezedbe kezem teszem,
Ne engedd, kérlek, hogy elvegyem!
Láncolj magadhoz örökre már,
Nincsen itt részem, nincs ami vár!

Hű lenni nékem, tudom nehéz,
De szívem lássad hű lenni kész!
Járva az utat, ha botlanék,
Emelj magadhoz, keresztedért!


38#Tégy engem békeköveteddé

Tégy engem békeköveteddé,
Hogy hinthessem az Ige-magvakat!
Ó, Szent Lelked hadd uralkodjék bennem,
És az ajkamra adj tiszta szavakat!
Ó, add Uram, hogy soha ne feledjem,
Hogy mi voltam és mivé lettem én!
Egész életemmel, lényemmel hirdessem:
Jézus él, Benne mindig van remény!

Tégy engem békeköveteddé,
Bár Nélküled én oly kicsiny vagyok,
A harcaim közt az ad erőt nékem,
Ha az Ige fénye újra rám ragyog!
Ó, add Uram, hogy soha ne feledjem,
Hogy mi voltam és mivé lettem én!
Egész életemmel, lényemmel hirdessem:
Jézus él, Benne mindig van remény!

Tégy engem békeköveteddé,
Már sóvárogva vár Rád a világ.
Ó, add, hogy lámpás legyek szent kezedben,
Aki utat mutat másoknak Hozzád!
Ó, add Uram, hogy soha ne feledjem,
Hogy mi voltam és mivé lettem én!
Egész életemmel, lényemmel hirdessem:
Jézus él, Benne mindig van remény!


39#Új szívet adj

Új szívet adj, Uram énnekem,
Új szívet adj, én Istenem,
Amely csupán csak Teérted ég,
S Véled jár szüntelen, csak Véled szüntelen.

Nyájas, vidám, szelíd, jó szívet,
Mely Jézusom, Te lakhelyed,
Hol egyedül a Te hangod szól,
Mely Véled van tele, Csak Véled van tele.

Jézus, a Te gyógyító kezed
Megfogta már a szívemet,
S én is tudom, bűntelen leszek
Majd Nálad odafenn, A Mennyben odafenn.


40#Tüzed, Uram Jézus

Tüzed, Uram Jézus, szítsd a szívemben,
Lángja lobogjon elevenebben!
Ami vagyok és mind, ami az enyém,
Tartsd a kezedben, igazi helyén!
Életem kútja, örök örömem,
Fény a sötétben csak Te vagy nekem!
Hallod imám, és bármi fenyeget,
Nem hagy el engem, tart a Te kezed!

Szorongat a sátán, de Te velem vagy,
Hű Szabadítóm, Aki el nem hagy.
Ennek a világnak fekete egén
Lényed a csillag, sugarad a fény.
Életem kútja, örök örömem,
Fény a sötétben csak Te vagy nekem!
Hallod imám, és bármi fenyeget,
Nem hagy el engem, tart a Te kezed!

Jön az örök nap, már közeledik Ő,
Mennyei honba hazavinni jő.
Röpke pillanat, míg tart a keserű,
S Jézus elém jön, örök a derű.
Életem kútja, örök örömem,
Fény a sötétben csak Te vagy nekem!
Hallod imám, és bármi fenyeget,
Nem hagy el engem, tart a Te kezed!


41#Áldjon meg téged

Áldjon meg téged, áldjon az Úr!
Őrizzen téged, őrizzen Ő!
Orcáját mennyekből fordítsa le rád Atyád,
Könyörüljön rajtad, könyörüljön rajtad!
Adjon békességet!


42#Velem vándorol

Velem vándorol utamon Jézus,
Gond és félelem el nem ér.
Elvisz, elsegít engem a célhoz,
Ő a győzelmes hű vezér,
Ő a győzelmes, hű vezér.

Velem vándorol utamon Jézus,
Ott az oltalom hű szívén,
Ha a szép napot fellegek rejtik,
Ő az éltető, tiszta fény,
Ő az éltető, tiszta fény.

Velem vándorol utamon Jézus,
Bár az út néha oly sötét,
Soha nincs okom félni a bajtól,
Amíg irgalmas karja véd,
Amíg irgalmas karja véd.

Velem vándorol utamon Jézus,
Ez a vigaszom, baj, ha jő;
Bármi súlyosak rajtam a terhek,
Segít hordani, ott van Ő,
Segít hordani, ott van Ő.

Velem vándorol utamon Jézus,
Túl a sír sötét éjjelén,
Fenn a mennyei, angyali karban,
Nevét végtelen áldom én,
Nevét végtelen áldom én.


43#Ha utam borítja felhőnek árnya

Ha utam borítja felhőnek árnya,
S Uramnak céljait nem érthetem,
Mit én nem láthatok, Ő azt mind látja,
S Krisztusnak kegyelme elég nekem!

Ha gyakran körülvesz kísértés tőre,
S ijeszt, hogy üdvöm is elveszthetem.
Nem alszik lelkemnek hűséges őre,
S Krisztusnak kegyelme elég nekem!

Ha vár a feladat, sürget a munka,
S testem is, lelkem is erőtelen,
Az Úr a segítőm, amint megmondta,
S Krisztusnak kegyelme elég nekem!

Ha eljön maholnap utolsó órám,
S a földi vándorlást bevégezem,
Az Úrnak orcája ragyog majd énrám,
S Krisztusnak kegyelme elég nekem!


44#Jézushoz jöjjetek

Jézushoz jöjjetek, megfáradtak,
Igája néktek is nyugalmat ad.
Terhe könnyű, irgalma nagy.

Zengjetek éneket az Istennek,
Áldjátok szent Nevét minden népek!
Szívvel, szájjal dicsérjétek


45#Elmúlt az éj, felkelt a nap

Elmúlt az éj, felkelt a nap,
Elűzi mind az árnyakat.
Te vagy világom, irgalmad áldom, Jézusom!
Te vagy világom, irgalmad áldom, Jézusom!

Utamra áraszd fényedet,
Vezessen áldó, hű kezed!
Te légy vezérem nehéz ösvényen, Jézusom!
Te légy vezérem nehéz ösvényen, Jézusom!

Roskadó lábam támasza,
Csüggedő szívem vigasza,
Örömöm fénye, szép ékessége, Jézusom!
Örömöm fénye, szép ékessége, Jézusom!

Ha bűnnek terhe földre vet,
Gonosz tőrétől ments Te meg,
Vezess a fényre, igaz ösvényre, Jézusom!
Vezess a fényre, igaz ösvényre, Jézusom!

Ha látok sírót, szenvedőt,
Te adj szívembe szent erőt
Könnyet törölni, sebet kötözni, Jézusom!
Könnyet törölni, sebet kötözni, Jézusom!

Halál órája már ha int,
Nyugtalan szívem Rád tekint:
Légy békessége, örök reménye, Jézusom!
Légy békessége, örök reménye, Jézusom!


46#Záporként hull majd az áldás

„Záporként hull majd az áldás”
így szól a Mindenható
Gazdag, üdítő időket
ígér az isteni szó;
Várjuk a záport,
várjuk a záport, Atyánk,
Cseppekben hull csak az áldás,
küldj áldás záport reánk.

Záporként hull majd az áldás,
Jézusé lesz ez a föld:
Szent neve és diadalma
halmot és völgyet betölt.
Várjuk a záport,
várjuk a záport, Atyánk,
Cseppekben hull csak az áldás,
küldj áldás záport reánk.

Záporként hull majd az áldás,
e szó Atyánk, a Tied,
Küldd az üdítő időket,
váltsd be ígéretedet.
Várjuk a záport,
várjuk a záport, Atyánk,
Cseppekben hull csak az áldás,
küldj áldás záport reánk.

Záporként hull majd az áldás,
nyisd meg az ár kapuját,
Most, hogy magunk megalázva,
hő szívünk vágyva kiált:
Várjuk a záport,
várjuk a záport, Atyánk,
Cseppekben hull csak az áldás,
küldj áldás záport reánk.


47#A győztes nagy Királynak

A győztes nagy Királynak dicső csapatja fel!
A drága keresztfának jelével indulj el!
A bátor küzdelemben Jézus nyújt hű kezet,
És hősi, szent győzelmet arat, kit Ő vezet.

A harci kürt már harsan: Előre, katonák!
Ki vívja ezt a harcot, nyer örök koronát.
Végy támadóddal szemben nyugalmat és erőt,
És ha dühödt az ellen, legyen még több erőd!

A harcra hát! Előre! Indulj, siess, ne késs!
Kapj bátran új erőre, csak Jézusodra nézz!
A kardodat, vitéz hős, kemény vértedre fűzd,
És mondj imát, mert az győz, ki térden állva küzd.

Kelj fel, csatára! Fel, fel! Harcolj, vitéz sereg!
Ott pirkad már a reggel a láthatár felett.
A győztesek Királya vár ránk békét adón,
A könny után Hozsánna: kereszt után a trón.


48#Bús, sötét éjből, börtönömből

Bús, sötét éjből, börtönömből,
Jézus, jövök, Jézus, jövök,
Nálad szabadság, fény tündököl,
Jézus, jövök Hozzád!
Szent kezed gyógyít éltet és áld,
koldus élet helyett gazdagot ád,
Bűn, ha jő, megvéd mindenen át.
Jézus, jövök Hozzád!

Csúf vereségből, száz bukásból,
Jézus, jövök, Jézus, jövök,
Győzelem árad Golgotáról,
Jézus, jövök, Hozzád!
Összetört szívem enyhe Te légy,
Tomboló vészben, viharban Te védj,
Gond, ha reám tör, nyújts Te reményt.
Jézus, jövök Hozzád!

Nyugtalan, gőgös büszkeségből,
Jézus, jövök, Jézus, jövök,
Így adod békéd fenn az égből,
Jézus, jövök Hozzád!
Csüggve Terajtad, nem magamon,
Járhatok egyre a keskeny úton,
Részem a bátor, szent bizalom.
Jézus, jövök Hozzád!

Elhagyok sírt és sok rettegést,
Jézus, jövök, Jézus, jövök,
Drága hazádban adj pihenést,
Jézus, jövök Hozzád!
Elhagyom éltem csúf romjait,
Várnak egedbe Te szent karjaid,
Láthatom orcád s angyalaid.
Jézus, jövök Hozzád!


49#Jövel, jövel Immánuel

Jövel, jövel Immánuel,
Csak téged áhít Izráel,
És Hozzád sóhajt untalan,
Mert Isten híján hontalan.
Meglásd, meglásd, ó, Izráel,
Hogy eljövend Immánuel!

Jövel, ó, Jessze vesszeje,
És állj a rossznak ellene!
A mélyből, mely már eltemet,
S a tűzből mentsd ki népedet!
Meglásd, meglásd, ó, Izráel,
Hogy eljövend Immánuel!


50#Tégy Uram engem áldássá

Tégy Uram engem áldássá, Lelkedet úgy várom.
Tedd Te a szívem hálássá, hogy Neked szolgáljon!
Bárhová küldesz, ajkamról zengjen az új ének.
Tégy Uram engem áldássá,  oly sok a bús élet!


51#Úr lesz a Jézus

Úr lesz a Jézus mindenütt,
Hol csak a napnak fénye süt.
Úr lesz a messze tengerig,
Hol a hold nem fogy s nem telik.

Őneki mondjunk hő imát,
Díszítsük azzal homlokát,
Jó illat légyen szent neve,
Minden napon dicsérete.

Országok, népek és nyelvek,
Ő dicsőségét zengjétek,
Gyermekek hangja hirdesse:
Áldott a Jézus szent neve!

Ő királysága bő áldás,
Ott van a felszabadulás,
Fáradtak ott megnyugszanak,
Ínségesek megáldatnak.

Minden teremtés dicsérje,
A király Krisztust tisztelje,
Angyali ének zengjen fenn,
S mind e föld mondja rá: Ámen!


52#Szívből köszönöm, Uram

Szívből köszönöm, Uram, az  életet,
Mind a jóért, mit oly bőven adtál nekem,
Zengek hálaéneket.
Szívből köszönöm, Uram, a békémet,
Most hozzád száll az öröm hangjain:
Halleluja!

Áldom, dicsérem Neved, mert úgy szeretsz,
Mikor próbákkal küzdök, Te rám tekintesz,
Felém nyújtod szent kezed.
Szívből köszönöm, Uram, az új erőt.
A lelkem hálaimát mond Neked:
Halleluja!


53#Ó, terjeszd ki, Jézusom

Ó, terjeszd ki, Jézusom oltalmazó szárnyad,
És csitíts el szívemben bút, örömöt, vágyat.
Légy mindenem, légy fényem, sötéten jő az éj,
Nagy irgalmadból élnem szüntelen Te segélj!

Ó, mosson meg az értem Bőven hullt drága vér!
Új Lélekért könyörgök, Újult akaratért.
Kicsik, nagyok mind kérünk: Őrködj vigyázva ránk!
Békességedbe térünk: Te áldd meg éjszakánk!


54#Ne aggodalmaskodjál

Ne aggodalmaskodjál, nézz Istenedre fel!
Ő felruházz és táplál, rád gondot Ő visel!
Dicső Király, ég és a föld Ura!
Szívünk Tiéd, légy annak is Ura!


55#Teremts bennem tiszta szívet

Teremts bennem tiszta szívet, ó Uram!
Az erős lelket újítsd meg bennem!
Ne vess el engem a Te orcád elől,
Szentlelked ne vond meg tőlem!
Támogass az engedelmesség lelkével,
Szabadításod örömét add nekem!


56#Ó, hogy volt idő

Ó, hogy volt idő, mikor még
Éltem csak magamnak én.
Hallám, hogy mint hívsz szelíden,
Ámde így szólt büszke szívem:
„Semmit Te, mindent csak én!
Semmit Te, mindent csak én!”

Ám megleltél, s megpihentem
Vérben ázott fád tövén.
Láttam nagyszerű szerelmed,
S büszke szívem lassan enged:
„Van, mit Te, de van, mit én!
Van, mit Te, de van, mit én!”

Ámde Szentlelked varázsát,
Mind forróbban érezém,
Én kisebb levék, Te nőttél,
És szívemben forró vágy kél:
„Többet Te, kevesbet én!
Többet Te, kevesbet én!”

Ó, de a hegyek magasak,
Tenger zúgó árja mély.
Ámde még nagyobb szerelmed
Üle teljes győzedelmet:
„Mindent csak Te, semmit én!
Mindent csak Te, semmit én!”


57#Ó Jézus, árva csendben

Ó Jézus, árva csendben, az ajtón kívül állsz,
Bejönnél már, de némán kulcsfordulásra vársz.
Mi mondjuk, hogy miénk vagy, Te vagy a név, a jel:
Ó szégyen, hogy Te légy az, akinek várni kell.

Ó Jézus, most kopogtatsz, sebhelyes még a kéz;
Könnymarta kedves arcod oly búsan, intve néz.
Ó, áldott drága jóság, mely ennyit tűrve vár!
Ő, bűnök szörnyű bűne, mely Téged így kizár.

Ó, Jézus szólsz, s a szívhez a szó szelíden ér:
„Így bánsz velem? Teérted hullt testemből a vér!”
Bús szégyennel behívunk, az ajtónk nyitva már.
Jöjj, Jézus, jöjj, ne hagyj el, a szívünk várva vár!


58#Mossál meg engem

Mossál meg engem, moss meg Uram!
Jól ismered Te minden utam,
Látod, hogy lábam rossz úton járt,
Reám az élet sok szennye szállt.
Mossál meg engem, mossál meg hát!

Mosd meg a szívem, a nyelvemet,
Mosd meg a szennyes két kezemet!
Tisztítsd meg elmém gondolatát
Hadd áldjon Téged lelkem Urát!
Mossál meg engem, mossál meg hát!

Mosd meg a lábam és fejemet,
Moss meg egészen már engemet!
Hadd legyek tiszta, szent gyermeked,
Szolgálva néked itt szüntelen!
Mossál meg engem, hű Mesterem!

Hadd éljek Benned már egyedül,
S majd egyszer ott fenn trónod körül!
Hadd adjak mindent Tenéked át,
Szolgálva már itt s majd oda át!
Mossál meg engem, mossál meg hát!


59#Ki az Úrban bízott

Ki az Úrban bízott, nem csalódott még.
Első lennék én, ha szégyent vallanék.
Nem, Te nem hagysz cserben, örök Kőszirtem!
Megrendülhet ég, föld, a Te Igéd nem!

Megígérted nékünk: mind kap, aki kér,
Talál, aki keres, s mindig célhoz ér,
És ki hittel zörget, ha nem lankad el,
Nálad, kétség nélkül, tárt ajtóra lel.

Azért merem bátran, hittel vetni Rád
Minden gondom, terhem, magam, s más baját:
Mindazt, ami szívem titkon gyötri még,
Hisz Te minden könnyem számontartod rég.

Te vagy a hű támasz, leghívebb barát,
Fénylő Nap, ki szórja tiszta sugarát.
Éjen, halál völgyén vezet e sugár
Oda, hol a Bárány vacsorája vár.


60#Jézusról, csak róla

Jézusról, csak Róla mondok éneket,
Ő, csak Ő hordozza minden vétkemet
Ő, csak ő hordozza minden vétkemet.

Bűn szennyezte lelkem, s ím befogadott,
Vére árán nyertem bűnbocsánatot,
Vére árán nyertem bűnbocsánatot.

Bűn, halál bilincsét Jézus törte le,
Így lettem fogolyból Isten gyermeke,
Így lettem fogolyból Isten gyermeke.

Mint királyi gyermek, élek föld porán,
Szép örökség vár rám, égi koronám,
Szép örökség vár rám, égi koronám.

Az aranyvárosban lesz lakóhelyem,
Örök menyegzőben örvendezhetem,
Örök menyegzőben örvendezhetem.


61#Áldó hatalmak oltalmába rejtve

Áldó hatalmak oltalmába rejtve
Csak várjuk békén mindazt ami jő,
Mert Isten őriz híven reggel, este,
Ő hű lesz, bármit hozzon a jövő.

Ha gyötri, bántja szívünket a régi,
És múlt napoknak terhe ránk szakad,
Megrettent lelkünk vigaszodat kéri,
Mit nékünk szerzett, Atyánk, szent Fiad.

S ha szenvedések kelyhét adod inni,
Mely színig töltött, keserű s nehéz,
Te segíts békén hálával elvenni,
Hisz áldva nyújtja hű atyai kéz.

És ha az úton örömöt adsz nékünk,
Ha szép napod ragyogva ránk nevet,
Biztasson, intsen sok nehéz emlékünk,
Hogy életünket szenteljük neked.

A csend köröttünk mélyen szerteárad.
Hadd halljuk azt a tiszta éneket,
Amely betölti rejtett, szép világod,
Hol téged dicsér minden gyermeked!


62#Királyi gyermek vagyok

Királyi gyermek vagyok én,
Van hófehér ruhám.
Megváltóm kegyelme enyém,
Nem hágy el soha már.
Jézussal járom utamat,
Megfogva a kezét,
Királyi gyermek vagyok én,
És ez nekem elég.

E földön vándor vagyok én,
Vár égi szép hazám.
Jézussal uralkodom majd,
Van fényes koronám.
Jézussal járom utamat,
Megfogva a kezét,
Királyi gyermek vagyok én,
És ez nekem elég.


63#Jöjj el az élet vizéhez

Jöjj el az élet vizéhez,
nélküle szomjas a szív,
Átok alól szabadulsz itt,
hű Urad Ő, Aki hív.
Jöjj hát, siess, jöjj, vár reád:
béke a földön, az üdv odaát!
Itt van az élet, a forrás,
nincs sehol és soha más!

Jöjj újulásra e vízben,
új a hit és szeretet,
Eltűnik itt, ami régi,
s kezded az új életet.
Jöjj hát, siess, jöjj, vár reád:
béke a földön, az üdv odaát!
Itt van az élet, a forrás,
nincs sehol és soha más!

Jöjj hát az élet vizéhez,
Jézus kínálja neked,
Árad az élet belőled,
kútfeje lesz a szíved.
Jöjj hát, siess, jöjj, vár reád:
béke a földön, az üdv odaát!
Itt van az élet, a forrás,
nincs sehol és soha más!


64#Halld meg, bűnös ember

Halld meg bűnös ember: Jézus szeret!
Bűnöd, bár nagy tenger, Jézus szeret.
Jöjj csak hozzá hittel, töredelmes szívvel,
Nem vet Ő el, hidd el, Jézus szeret.

Légy hát, szívem, bátor: Jézus szeret!
Megvéd a hű Pásztor: Jézus szeret!
Szent igéje mondja, hogy van reám gondja,
Hitem is suttogja: Jézus szeret!

Ez a boldogságom: Jézus szeret!
Nincs más orvosságom: Jézus szeret!
Bár a kereszt rajtam, e világi zajban
Egyre zengi ajkam: Jézus szeret!

Nem félek haláltól: Jézus szeret!
Felvisz Ő magához: Jézus szeret!
Mennyben élek újra, angyali kar zúgja:
Béke halleluja! Jézus szeret!

Zengjük hát, testvérek: Jézus szeret!
Lássák minden népek: Jézus szeret!
Hozzá hívek légyünk, tőle el ne térjünk,
Zengjük, amíg élünk: Jézus szeret!


65#Ó jöjj, ó jöjj Üdvözítő

Ó jöjj, ó jöjj Üdvözítő,
Beteljesült már az idő,
Törd át az ég zárt ajtaját,
Vár a világ    sóvár’gva Rád.

Megnyílt az ég harmatozva,
Megváltónkat, hogy lehozza.
Ég felhői nyíljatok szét,
Hozva Jákob fejedelmét!

Föld, virulj ki, völgyön, halmon,
Viruló zöld hadd fakadjon,
Nyílj ki földnek szép virága:
Dávid házának királya.

Ó, fényes Nap, ó szép Csillag,
Téged vágyunk mi látni csak!
Kelj fel napunk, fényességed
Űzze el a sötétséget!


66#Ó, mi hű barát

Ó, mi hű barátunk Jézus, Hordja bűnünk, bánatunk,
Mily dicsőség, hogy nevében Istenhez fordulhatunk.
Mennyi békét elveszítünk,   sírva hordjuk bánatunk,
S mind azért, mert hő imában Ő hozzá nem fordulunk.

Ér-e próba vagy kísértés? Háborúság zaklat-é?
El ne csüggedj ám miatta: Vidd imádban Ő elé.
Volt-e már ily hű barátod, Gondod így ki fölvevé?
Látja minden gyöngeséged: Tárd ki bátran Ő elé!

Nyomja-é bú gyönge vállad? Földi bánat terhel-é?
Drága megváltód az orvos: Vidd imádban Ő elé.
Megvet, elhagy, kit szerettél? Vidd imádban Ő elé.
S Ő két karja közt ölelve visz a békesség felé.


67#Csak Istené legyen minden dicsőség

Csak Istené legyen minden dicsőség,
Örvendezzen az Úr az Ő népében.
Egész életemben Uram dicsérlek,
Áldom a Te szent neved, amíg élek.


68#Mélyen meghajlok

Mélyen meghajlok ím színed előtt
Töltsd ki kegyelmedet, öntsd ki erőd,
Mester, előtted a porba esem,
Mindenbe', mindenem légy Te nekem.
Mélyebbre Benned, mélyebbre még,
Nem kell a földön semmi egyéb,
Krisztus, a szívemet tárom eléd,
Élet vagy nékem és nyereség!

Mélyebben, mélyebben, kérlek azért,
Öld meg, ó Jézusom, bennem az ént;
Nem vagyok méltó, hogy gondolj reám,
Ámde tudom, hogy meghallod imám.
Mélyebbre Benned, mélyebbre még,
Nem kell a földön semmi egyéb,
Krisztus, a szívemet tárom eléd,
Élet vagy nékem és nyereség!

Mélyebbre szállva, fölébb visz utam,
Míg csak elédbe nem érek, Uram;
Hordva keresztem a lábad nyomán,
Mennyei dics jön a szégyen után.
Mélyebbre Benned, mélyebbre még,
Nem kell a földön semmi egyéb,
Krisztus, a szívemet tárom eléd,
Élet vagy nékem és nyereség!


69#Nagy Istenem

Nagy Istenem, ha nézem a világot
Mit alkotott Te szent Legyen szavad
Ha látom én sok millió alkotásod
Kiket vezetsz és táplálsz egymagad
A szívem áld, és hála tölti be
Mily nagy vagy Te, mily nagy vagy Te
A szívem áld, és hála tölti be
Mily nagy vagy Te, mily nagy vagy Te

Ha szól Igéd, és benne Rád találok
Ha láthatom, mily nagyok tetteid
Ki népedet ily gazdagon megáldod
Elhordozod, bár látod bűneit
A szívem áld, és hála tölti be
Mily nagy vagy Te, mily nagy vagy Te
A szívem áld, és hála tölti be
Mily nagy vagy Te, mily nagy vagy Te

Ha Mennybe hívsz, majd mikor eléd állok
Megláthatom Te fényességedet
Ha majd reám szent arcod vet világot
Leborulok és dicsőítelek
A szívem áld, és hála tölti be
Mily nagy vagy Te, mily nagy vagy Te
A szívem áld, és hála tölti be
Mily nagy vagy Te, mily nagy vagy Te


70#Od’adtam életem

Od’adtam életem,
Kiontám vérem én.
Istent békíteni
Javadra ezt tevém
Od’adtam életem,
Mit adsz te énnekem?

Örök fényből jövék,
Elhagyva trónomat,
Mint szolga szenvedék
Gúny s megvetés alatt.
Mind érted tettem ezt,
S te értem mit teszel?

Hordoztam a tövist,
Kín s gondnak martalék,
Kiittam a kehelyt,
Halálig hű valék
Teérted tűrtem el,
Mit tűrsz te értem el?

Nos, felkínálva ma
Bűnid bocsánatát,
Üdvöt, s békét neked
Örök kegyelmem ád.
Mindezt adom neked:
Add nékem szívedet!


71#Szelíd szemed

Szelíd szemed, Úr Jézus,
Jól látja minden vétkemet.
Személyemet ne vesse meg
Szelíd szemed, Úr Jézus.

Szelíd szemed, Úr Jézus,
Tekintsen rám, ha roskadok,
Adjon békét, bocsánatot
Szelíd szemed, Úr Jézus.

Szelíd szemed, Úr Jézus,
Tudom, hogy vádat is emel,
Vétkeztem én, ítéljen el
Szelíd szemed, Úr Jézus.

Szelíd szemed, Úr Jézus
Elítél, bár lásd, én megint
Csak várom, hogy majd rám tekint
Szelíd szemed, Úr Jézus.


72#Hinni taníts, Uram

Hinni taníts Uram, kérni taníts,
Gyermeki nagy hitet kérni taníts!
Indítsd fel szívemet, Buzduljon fel neked,
Gyűjteni lelkeket! - kérni taníts!

Hinni taníts Uram, kérni taníts,
Lélekből lelkesen kérni taníts!
Üdvözítőm Te vagy, Észt, erőt, szívet adj,
Lelkeddel el ne hagyj! - kérni taníts!

Hinni taníts Uram, kérni taníts,
Gyorsan elszáll a perc, kérni taníts!
Lásd gyengeségemet, Erősíts engemet,
Míg diadalt nyerek, - kérni taníts!

Hinni taníts Uram, kérni taníts!
Jézus, Te visszajössz, várni taníts!
Majd, ha kegyelmesen nézed az életem,
Állhassak csendesen, - hinni taníts!


73#Hű Jézusom kezébe

Hű Jézusom kezébe teszem kezem belé,
Ő életem vezére, vezet hazám felé.
A keskeny úton járok, de Ő közel van ám,
Magasból vet világot az Ő keresztje rám.

S ha nem tudom azonnal, hogy Jézus mit kíván,
Várok, szemébe nézek, s szívem nyugodt, vidám.
Mily boldog édes érzet: Úr Ő éltem fölött,
Szívem nem ismer kényszert, önként szolgálom Őt.

S ha szenvedés, baj érne, s az utam is setét,
Az Úr keresztje fénye annál dicsőbben ég.
S tudom, hogy még dicsőbb ég ragyog majd énreám,
Ha majd a menybe érvén belépek ajtaján.


74#Ne csüggedj, lelkem

Ne csüggedj, lelkem, hű az Isten,
Bízzál Őbenne, Ő hordja terhed!
Megváltó, őriző pásztorod Ő!


75#Isten nevét dicsérem

Isten nevét dicsérem, szívem csupa hála,
Együtt mondjunk háladalt, közös ének áldja:
Jóság, hűség, kezed minden műve,
Szent vagy, jó vagy, áldunk mindörökre!

Döbbent szívünk ráeszmél, milyen nagy az Isten:
Erő, fönség, hatalom, fénye átjár mindent.
Jóság, hűség, kezed minden műve,
Szent vagy, jó vagy, áldunk mindörökre!

Igaz jóság, irgalom minden rendelése,
Csak az érti valóban, aki bízik Benne.
Jóság, hűség, kezed minden műve,
Szent vagy, jó vagy, áldunk mindörökre!

Soha el nem felejti ősi szövetségét,
Maga őrzi, táplálja, egybegyűjti népét.
Jóság, hűség, kezed minden műve,
Szent vagy, jó vagy, áldunk mindörökre!

Atya, Fiú, Szentlélek, megillet a hála,
Csodálkozva, boldogan néped ezt kiáltja:
Jóság, hűség, kezed minden műve,
Szent vagy, jó vagy, áldunk mindörökre!


76#A mélyből kiáltok

A mélyből kiáltok, Jézus,
a bűnöm verme de mély!
Rám omlott az átok, Jézus,
oly szörnyű sötét az éj!
Ha nem jössz a segélyre Jézus,
kialszik minden remény;
És itt, a vak éjbe’, Jézus,
mélybe veszek el én!

Te mindent vállaltál, Jézus,
kínt, szégyent ott fenn a fán,
És értem meghaltál, Jézus,
a véres, bús Golgotán.
Nagy üdvöt szereztél, Jézus,
s én hittel elfogadom.
A szívem cserébe, Jézus,
Tenéked odaadom!

Ó, Téged szeretni, Jézus,
a szívem boldog joga,
És Téged követni, Jézus,
az élet célja maga.
Tevéled haladni, Jézus,
a mennyek felé menés,
És nálad maradni, Jézus,
az béke, megpihenés.

A Lelked vigasztal, Jézus,
és Ő ad mindig erőt.
A lelkem magasztal, Jézus,
s magasztal a világ előtt.
Örömmel megyek be, Jézus,
Tehozzád a mennybe fel,
S ott fenn az egekbe’, Jézus,
Te, rólam vallást teszel.


77#Boldog ember az

Boldog ember az, ki bűnt nem ismer,
Kinek vétke már elfedeztetett.
Néki az Úr bűnt már nem tulajdonít,
Lelkében csalárdság nincsen.

Míg elhallgattam, megavultak csontjaim,
Napestig jajgattam, könnyeztem.
Éjjel, nappal éreztem kezeidet,
Szívemre, lelkemre nehezedett.

Vétkemet bevallottam,
Bűnöm nem takargattam,
S Te elvetted rólam a bűneim terhét,
Szabad, tiszta szívet adtál nekem.

Vétkemet bevallottam,
Bűnöm nem takargattam,
Boldog ember az, kinek szíve bűntelen,
Lelkében csalárdság nincsen.


78#A béke messze tőled

A béke messze tőled, szíved  örömtelen.
A lépted is oly fáradt, szemed de fénytelen.
Ó, hogyha hinni mernél, ragyogna rád csoda:
Többé te nem keresnél más éle - tet soha!

Csak Jézus ad nyugalmat, midőn a harc kemény.
Megfáradott szíveknek Ő éltető remény.
Ó hogyha hinni mernél, ragyogna rád csoda:
Többé te nem keresnél más életet soha!

Sok vérező sebéből üdv árad, isteni,
Ki Őt be nem fogadta, a jót nem ismeri.
Ó, hogyha hinni mernél, ragyogna rád csoda:
Többé te nem keresnél más életet soha!

Te küszködöl magad csak, ha bűn szívedre tör,
S bukásod és kudarcod úgy szégyenít, gyötör.
Ó, hogyha hinni mernél, ragyogna rád csoda:
Többé te nem keresnél más életet soha!

Mi az igaz? – Tűnődöl, s a kétkedés epeszt,
Jézus az út, az igazság, s az élet, Őt keresd!
Ó, hogyha hinni mernél, ragyogna rád csoda:
Többé te nem keresnél más életet soha!


79#Légy Jézus Krisztus harcosa

Légy Jézus Krisztus harcosa,
És bátran állj elő!
Már leng a kereszt zászlaja,
Vár rád a harcmező.
Ne tétovázz tovább,
Halld meg a kürt szavát,
Mely bátorító harci jel,
Fel, lelki harcra fel!

Vedd fegyveredet, s harcba állj,
Mint egykor Gedeon!
A bűnnek bátran ellenállj,
Az Úr áll jobbodon!
Az égi seregek
Mind téged védenek.
A harcban mindig légy erős,
Hisz véled küzd a Hős!

Csak vidd kereszted válladon,
Végig türelmesen!
Ha Sátán rád tör támadón,
Jól őrködj szíveden!
A bűntől óvd magad,
Légy végre már szabad!
Küzdj hittel, bátran, lelkesen,
És vár a győzelem!

Vedd föl az Ige fegyverét,
Ez biztos oltalom!
Ez megsegít, bármerre mégy,
Vízen és szárazon.
Az üdv sisakja véd,
Ha bánt az ellenség.
A bűn nyila nem járja át
A hit erős pajzsát!

Az Úrnak Lelke bátorít,
Mint egykor Dávidot,
Hogy bátran küzdj, Ő megtanít
Jól forgatni kardod.
Nem tart soká a harc,
Mindvégig hűn kitarts!
Fönt Isten adja néked át
Az életkoronád!


80#Fáradtan, bűnbe veszve

Fáradtan, bűnbe veszve
Jártam az életet,
De megtalált a Pásztor,
S nyájához vezetett.
Jól látták ezt az angyalok,
Nevét dicsérve zengnek ott.
Kéz, amely kerestél,
Szív, amely szerettél,
Vér, mely eltörölted bűnömet,
Mind örökre  áldva légyetek!

Míg borral és olajjal
Kimosta sok sebem,
Fülembe súgta halkan:
"Enyém vagy, gyermekem!"
Sohsem szólt édesebb zene,
Szívem hálával lett tele.
Kéz, amely kerestél,
Szív, amely szerettél,
Vér, mely eltörölted bűnömet,
Mind örökre  áldva légyetek!

Lábán, kezén mutatta
Sok égő sebhelyét,
S kegyetlenül tövissel
Körülvett szent fejét.
Úgy megragadta lelkemet,
Hogy értem annyit szenvedett.
Kéz, amely kerestél,
Szív, amely szerettél,
Vér, mely eltörölted bűnömet,
Mind örökre  áldva légyetek!

Azóta Véle járok,
Szívem csak Néki él,
Csodás lényét megértem
Szentlelke fényinél.
Örök éltem sem lesz elég
Zengnem az ő dicséretét.
Kéz, amely kerestél,
Szív, amely szerettél,
Vér, mely eltörölted bűnömet,
Mind örökre  áldva légyetek!

Szívem bár napról napra
Az Úrban megpihen,
Az órát várva várom,
Amelyben megjelen,
És elviszi felhőkön át
Elkészített menyasszonyát.
Kéz, amely kerestél,
Szív, amely szerettél,
Vér, mely eltörölted bűnömet,
Mind örökre  áldva légyetek!


81#Vágyol-e elhagyni bűneidet?

Vágyol-e elhagyni bűneidet?
Az Úr vérében van nagy erő
Vágyol-e győzni a Sátán felett?
E vérben csodás az erő!
Van erő, van, csodás erő van
Jézusunk vérében,
Van erő, van, csodás erő van
Jézus drága, szent vérében!

Ó, ha a büszkeség rabja vagy tán,
Jézus vérében van nagy erő!
Jöjj csak, hisz gyógyírt lelsz a Golgotán,
E vérben csodás az erő!
Van erő, van, csodás erő van
Jézusunk vérében,
Van erő, van, csodás erő van
Jézus drága, szent vérében!

Érzed-e, hogy szíved oly salakos?
Jézus vérében van nagy erő!
Tisztátalan szívet tisztára mos,
E vérben csodás az erő!
Van erő, van, csodás erő van
Jézusunk vérében,
Van erő, van, csodás erő van
Jézus drága, szent vérében!

Szolgálni vágyol-e Jézust talán?
Jézus vérében van nagy erő!
Csak Neki zengeni nap-nap után?
E vérben csodás az erő!
Van erő, van, csodás erő van
Jézusunk vérében,
Van erő, van, csodás erő van
Jézus drága, szent vérében!


82#Áldjad lelkem

Áldjad lelkem, áldjad életem,
mindig áldjad az Urat!
Hálaének drága illata
az, ha szívedből fakad.
Minden reggel, délben,
vagy ha jő az est,
szálljon hálaáldozat.
Áldjad lelkem, áldjad életem,
mindig áldjad az Urat!

Krisztus Jézus, Isten Szent Fia
elhagyta dicső honát,
És mint bárány, mert úgy szeretett,
értünk adta önmagát.
Minden reggel, délben,
vagy ha jő az est,
szálljon hálaáldozat.
Áldjad lelkem, áldjad életem,
mindig áldjad az Urat!

Irgalmas és kegyelmes az Úr,
vétkeinkre nem tekint.
Nem cselekszik és nem is fizet
Ő a bűneink szerint.
Minden reggel, délben,
vagy ha jő az est,
szálljon hálaáldozat.
Áldjad lelkem, áldjad életem,
mindig áldjad az Urat!

Ismer minket és emlékezik,
tudja, hogy porból vagyunk,
Ám előtte bűnbánó szívvel
mindig leborulhatunk.
Minden reggel, délben,
vagy ha jő az est,
szálljon hálaáldozat.
Áldjad lelkem, áldjad életem,
mindig áldjad az Urat!


83#Fel barátim

Fel barátim, drága Jézus zászlaja alatt,
Rajta, bátran! Megsegít és győzedelmet ad.
Bízzatok, mert Jézus eljön, ő a fővezér,
Zengje ajkunk: hozzád esdünk győzedelemér'!

Lám a Sátán serge talpon, szembetörni kész,
Jól vigyázz, mert akit elkap, teste-lelke vész.
Bízzatok, mert Jézus eljön, ő a fővezér,
Zengje ajkunk: hozzád esdünk győzedelemér'!

Szóljon a kürt, fenn lobogjon győzedelmi jel,
Így előre Jézusunkkal: néki győzni kell!
Bízzatok, mert Jézus eljön, ő a fővezér,
Zengje ajkunk: hozzád esdünk győzedelemér'!

Harci zajban, küzdelemben oldalunkon áll,
Benne higgyünk, ő segít meg szívünk harcinál.
Bízzatok, mert Jézus eljön, ő a fővezér,
Zengje ajkunk: hozzád esdünk győzedelemér'!


84#Mily drága nekünk ez a jó hír

Mily drága nékünk ez a jó hír,
Mily édes örömtelten zeng!
Halljátok a nagy szabadítást,
Mely Jézusban lett a mienk!
Ó bízd magad e kegyelemre,
Mely gazdagon árad feléd,
Váltságát tedd a magadévá,
Hidd, ez számodra is elég.

Leszállott a mennyei fényből,
Elhagyta dicső hazát,
Hogy eltörhesse rabbilincsünk,
Hogy hintsen az éjbe sugárt.
Ó bízd magad e kegyelemre,
Mely gazdagon árad feléd,
Váltságát tedd a magadévá,
Hidd, ez számodra is elég.

Ó, jöjj, mi hatalmas Urunkhoz,
Fáradt, szomorú, jer ide!
Érted gyötrődött a kereszten,
Hát bízva jöhetsz elibe.
Ó bízd magad e kegyelemre,
Mely gazdagon árad feléd,
Váltságát tedd a magadévá,
Hidd, ez számodra is elég.

Csak Jézus az, Aki segíthet,
Üdvöt nem ad más, csakis Ő!
Itt áll és türelmesen vár még.
Mit késel? Nincs már sok idő!
Ó bízd magad e kegyelemre,
Mely gazdagon árad feléd,
Váltságát tedd a magadévá,
Hidd, ez számodra is elég.


85#Csend van bennem

Csend van bennem, és emlékezem,
Képe a múltnak ím, megjelen,
Vétket látok s gondozó kezet,
Szennyből, a sárból, mint kivezet.
Mért szeret Isten, mért szeret még,
Hogy lehet, mért nem mondja ki: elég!
Féltő karja újra átölel,
Áttört kezéhez szívem közel.

Csend van bennem, és emlékezem,
Mily sok ajándék, nagy kegyelem,
Mily sok áldás, mily sok türelem
Kísérte végig az életem.
Mért szeret Isten, mért szeret még,
Hogy lehet, mért nem mondja ki: elég!
Féltő karja újra átölel,
Áttört kezéhez szívem közel.

Csend van bennem, és emlékezem
Sokszor volt könnyes mindkét szemem,
Oly sok bánat, fájdalom is ért,
Hozzá futottam irgalomért.
Mért szeret Isten, mért szeret még,
Hogy lehet, mért nem mondja ki: elég!
Féltő karja újra átölel,
Áttört kezéhez szívem közel.

Csend van bennem és emlékezem,
Hála, dicséret él szívemen.
Hogy köszönjem múltat és jelent,
Holnapom védő, őriző kezet.
Mért szeret Isten, mért szeret még,
Hogy lehet, mért nem mondja ki: elég!
Féltő karja újra átölel,
Áttört kezéhez szívem közel.


86#Ha csak hangulat él a szívemben

Ha csak hangulat él a szívemben,
Ha tanácsa vezet egyedül,
Ha csak érzések hulláma tölt el,
Hitem is a veszélybe kerül.

Hisz a hangulat változik sokszor,
Hol az égbe repül ragyogón,
Hol a mélybe' a bánat ölén jár,
Nem igaz vezető az úton.

Még az érzések is tovaszállnak,
Olyan állhatatlan a szívem,
Egyre fellobban, másra kialszik,
Ne ezen nyugodjék a hitem.

A szavad az alap s a megoldás,
Ne legyen nekem más alapom,
Egyedül a szavad s az Igéd az,
Ami tart, ami él s hatalom.


87#Dicséri, áldja szüntelen

Dicséri, áldja szüntelen
Jézust a szívem, ajkam.
Amit Ő művelt énvelem,
amit Ő végzett rajtam,
Azt némán el nem hallgatom,
ki jártam könnyes utakon,
Csodáit zengem vígan,
hirdetem boldogan.

Rég koldus voltam, úttalan,
Jézusban kincset leltem,
Utamnak drága célja van,
betölti fénnyel lelkem:
A kincset széjjelosztani
és Róla jó hírt mondani,
Szolgálat boldog útja,
szent küldetésem ez.

Szolgállak Téged szüntelen,
Jézusom, fénylő hajnal,
Törölve fájó könnyeket,
harcolva búval, bajjal,
Míg utamon Hozzád el nem ér,
hol nincs árnyék, eltölt a fény,
Mert színről színre látom
tündöklő arcodat.


88#Azt az éltet vágyom élni

Azt az éltet vágyom élni, hol üdvöm lelem,
Küzdeni egyre, nem henyélni, míg el nem nyerem.
Bűn habár megtántorít, szent Igéd így bátorít:
Meg ne restülj, törj keresztül, ég jutalma int!

Elhívatva állni majd a trónnak lépcsőjén,
Úgy futok, hogy elmaradva kárt ne valljak én.
Elveszíti szent jogát, nem nyer égi koronát
Az, ki késve, hátranézve hagyja el magát.

Csak a célra nézzen arcom, mely felé török,
Jézus, támogasd a harcom, hogyha gyengülök!
Vonj, ha csábít a világ, vigasztalj meg, hogyha bánt!
Szent kegyelmed így vezethet, s nincs, mi nékem árt.

Vonj, hogy el ne essem én itt még a cél előtt!
Lelkem érzi gyöngeségit, Tőled vár erőt.
S mert Igéd éltet szerez, tőle szívem ébredez,
Célt, ha érek, zeng az ének: Isten műve ez!


89#Ha az Úr szomorít

Ha az Úr szomorít, oka van rá.
Tudom én javamért, szomorít.
Keze és szíve szívesen adná:
Erejét, derűjét, örömét.
Csak azért szomorít, javamért szomorít
Keze és szíve szívesen adná:
Erejét, derűjét, örömét.

Magam én, ha porig megalázom,
Az az Úr, aki ver, szomorít,
Csuda fényre deríti a gyászom,
S örömárral elönt, beborít.
Aki ver, szomorít: javamért szomorít,
Csuda fényre deríti gyászom,
S örömárral elönt, beborít.


90#Emlékezz vissza az útra

Emlékezz vissza az útra,
És Megtartódat áldd!
Bármilyen sok volt a próba,
Az mind javadra vált.
Kőszikla hűs vizet ontott,
S a völgyben manna várt.
Bárhogy is tombolt az orkán,
Ő hű karjába zárt.

Szóljon az ének az Úrról,
Mert gazdag kézzel áld!
Zengjen a hangod a múltról,
Ő mindig véled járt!
Bár vadul támad a Sátán,
De rajtad már nem győz.
Támogat, őriz a Krisztus,
A győztes égi Hős.

Úgy szeret, úgy nevel téged,
Mint atya gyermekét.
Gondosan ápol és gyógyít,
És szent kegyelme véd.
Hűséged jó kötelékét,
Ne tépje semmi szét!
Szolgáljad őt hűen a sírig,
És áldjad nagy kegyét!


91#Ne bánkódj, testvér

Ne bánkódj, testvér, vigyázz!
Ne félj, ha Ővele jársz!
Ha Jézus a Mestered, nincs mit vesztened,
Légy bátor hát, vigyázz!
Ha látod, hogy a vízár egyre csak nő,
És úgy érzed, sodor az ár,
Ó, lásd meg a Mestert: a habokon jő,
Ne mondd, hogy nincs reménysugár!

Ne bánkódj, testvér, vigyázz!
Ne félj, ha Ővele jársz!
Ha Jézus a Mestered, nincs mit vesztened,
Légy bátor hát, vigyázz!
Ó, ezernyi kérdéstől csügged a szív,
Az arcunkon nincs már mosoly,
Halld, Jézus ad választ, Ő magához hív,
Hát ne légy már többé fogoly!


92#Ó, Ábrahám Ura

Ó, Ábrahám Ura, Hadd áldjuk szent neved,
Mert mindenható vagy és örök szeretet.
Nagy Isten a neved,  Ezt vallja föld és ég,
Csak téged illet tisztelet és dicsőség.

Ó, Ábrahám Ura, Ím hallom szent szavad;
Csak azt az üdvöt keresem, mit kezed ad.
A múló földi jót És vágyát elhagyom,
S őt választom, ki őrizőm és pásztorom.

Ó, Ábrahám Ura, Szent kegyelmed nekem
Az én örömöm, utamon ez vezessen.
Te barátod lettem, Én Istenem te vagy:
Tarts meg a Jézus véréért és üdvöt adj.

Megesküvél Uram, És Igédben bízom,
Hogy égbe viszed gyermeked sas-szárnyakon,
Meglátom Jézusom És áldom hatalmát,
Szent kegyelmének éneklek halleluját.


93#Ó Sion, ébredj

Ó Sion, ébredj, töltsd be küldetésed.
Mondd a világnak: hajnalod közel!
Mert nem hagy az, ki népeket teremtett
Senkit sem éjben, bűnben veszni el!
Légy örömmondó békekövet,
Hirdesd: a Szabadító elközelgetett!

Lásd: millióknak lelke meg kötözve,
Rabláncként hordoz sötét bűnöket.
Nincs kitől hallja Megváltónk keresztje
Mily gazdag élet kútja lett neked!
Légy örömmondó békekövet,
Hirdesd: a Szabadító elközelgetett!

Mondd minden népnek: elveszett juháért
Mit tett a Pásztor, csuda szerelem!
Földig hajolt a kárhozott világért,
S meghalt alant, hogy élhess odafent.
Légy örömmondó békekövet,
Hirdesd: a Szabadító elközelgetett!

Küldj fiaidból, akik nem hiába
Élvezik kincsed: hirdessék szavad;
Öntsd lelked értük győzelmes imába:
Mindent, mit adtál, Krisztus visszaad!
Légy örömmondó békekövet,
Hirdesd: a Szabadító elközelgetett!

Ő visszajön, Sion, előbb, mint véled,
Fölfedi titkát minden szív előtt!
Egy lélekért se érjen vádja téged,
Hogy temiattad nem látta meg Őt!
Légy örömmondó békekövet,
Hirdesd: a Szabadító elközelgetett!


94#Volna sok okom panaszkodni

Volna sok okom panaszkodni, volna sok okom sírni.
Mégis van okom reménykedni, mégis van okom hinni.
Van, mert Jézusom él, gondot visel bajomról,
Nékem az is elég, ha Ő tud a panaszról,
Ha Ő tud a panaszról.

Volna sok okom vádat szólni, tán még igaz is lenne,
Mégis van okom elhallgatni, tűrni egyedül Benne.
Van, mert engemet is eltűr így és elvisel,
Méltó mindezekért, hogy nékem is tűrni kell,
Hogy nékem is tűrni kell.

Volna sok okom fáradt lenni, félre tenni a terhem,
Mégis van okom Tőle kérni, szívem, hogy erőt nyerjen.
Vinni egyre tovább terhem, míg csak akarja,
Hinni, hogy a teher csak Tőle van javamra,
Csak Tőle van javamra.

Volna sok okom hálás lenni, oly sok az, amit kértem,
Őrző kegyelem alatt jártam, áldott napokat éltem.
Van, mert Ő az Atyám, Élet, napfény, segítség.
Szívem énekeli, hogy hála és dicsőség,
Hogy hála és dicsőség.


95#Maradj velem

Maradj velem, mert mindjárt este van,
Nő a sötét, ó el ne hagyj, Uram;
Nincs senkim és   a   vigaszt nem lelem,
Gyámoltalannal, ó, maradj velem.

Kis életem fut s hervadásba hull,
Bú lesz a vígság, fényesség fakul,
Csak változást és romlást lát a szem;
Változhatatlan, ó maradj velem.

Minden múló perc Hozzád visz közel,
Kegyelmed űzi kísértőmet el,
Nincs más vezérem, nincs más mesterem,
Fényben, borúban, ó, maradj velem.

Ellenség ellen áldásod fedez,
A könny nem sós, a kór is könnyű lesz.
Sír, halál-fúlánk, hol a győzelem?
Győztes leszek, csak légy, Uram, velem.

Húnyó szemembe vésd keresztedet,
Ködöt foszlatva láttasd szent eged.
Föld árnya fut, menny fénye megjelen:
Halálban is Te légy, Uram, velem.


96#Jöjj, szabadíts meg

Jöjj, szabadíts meg, ó, kegyes Isten,
a nyomorúságból,
Űzd el a rosszat, félelem átkát:
Végy ki a kínokból!

Nagy kegyelemmel, ha közeledtél,
úgyse figyeltünk rád,
Másokon hányszor nem könyörültünk,
s mondtuk a szép imát.

Zengve dicsérünk, s nem hiszünk benned
mozgat a rossz törvény,
Átkos a szívünk, fegyver a szájunk
elnyel a mély örvény!

Ó, szabadíts meg szent fiad által,
vedd el a rontó bűnt,
Moss meg egészen tiszta örömre,
s Lelkedet add nékünk!

Nyisd meg az ajkunk, tárd ki a szívünk
adj hitet, Úr Isten,
Hogy neved áldjuk minden időben,
szent Fiadért! Ámen.


97#Jézus téged kereslek

Jézus téged kereslek, békességre vágyva.
Űzött, hajszolt életem látod, milyen árva!
Engedj közel Magadhoz, szólj hozzám szelíden,
Igéd áldott vígasza csöndesítse szívem!

Jézus téged kereslek, mikor bűnöm éget.
Meddő gyötrődésemnek csak te vethetsz véget.
Oldozzál fel igéddel, mikor szívem vádol,
Ments ki bocsánatoddal ördög hatalmából!

Jézus, téged kereslek, erőt, áldást kérve:
Felebarátaimnak, ne legyek terhére!
Tőled való örömöm hadd ragyogjon másra:
Legyek minden embernek gyámolító társa!


98#Isten báránya

Isten báránya, Te ott a Golgotán
Teljes győzelmet vettél a harc után
Üdvöt találhat már az egész világ,
Mert megfizetted ott bűnünk váltságdíját;
Fennszóval hirdetéd a kereszten:
„Elvégeztem, elvégeztem!”

Isten Igéje, rajtad nyugszik hitem,
E kősziklára üdvöm felépítem.
Teljes a váltság, mit Isten készített,
Bűnös fogadd el azt, s mindenestül tied.
Hozzá mit sem tehetsz, Ő megtevé,
Váltságodat elvégezé.

Győzelmi szózat! Sátán ha jön felém,
Ki őt eltiprá, a hősre nézek én.
Szent vére által szabad lett életem,
Hangos halálszava győzelmi énekem.
Nem tarthat fogva már Sátán keze,
Jézus mindent elvégeze.

Jézus, Megváltóm, hála és üdv neked,
Néked, győzelmes, zengek dicséretet.
Védő kegyelmed nékem menhelyt adott,
Véredbe rejtve én tiszta s igaz vagyok.
Bárány, légy áldva, ki elvérezél,
S értem mindent elvégezél!


99#Hittem benned, s most íme zengem

Hittem benned, s most íme zengem
Irgalmad nagy tettit ezért,
Bűnmegoldó, bűnletörlő,
Golgotán folyt isteni vért.
Zengek néked mert halálod
mindent jól elvégezett,
Bűnünk-elvett, mennyei Bárány,
Érettünk elvérezett!

Hittem benned, s most íme föllebb,
Föllebb, mint a Golgotán,
Látlak téged, győzedelmes,
Áldozatra ment Bárány.
Jó szószólónk most az Atyánál,
minden szívért, aki tiéd,
Mert mennybéli fegyvereiddel,
Sátánt egykor földre veréd.

Hittem benned, vad tövisekkel
Bűnünkért felékesített,
Folyvást fénylő dicskoszorúsan
Kormányzod most fenn az eget.
Ítélkezni majd mikor eljössz,
élők s holtak dolgairul,
Mennyen, földön és a pokolban
minden lábadhoz borul.

Hitből zengek, s háladalomból
Szálljon rád a tisztelet,
Földmegváltó, mennyei Főpap,
Úr minden más úr felett.
Isten s ember szent Fia, jöjj el,
fényárban s ég angyalival,
Felhők szárnyán szállva, lebegve,
jöjj, Úr Jézus, jöjj, mihamar!


100#Nem láthat bár e földi szem

Nem láthat bár e földi szem,
Jézus tiéd vagyok.
Bár arcod rejtve van nekem,
Mégis felém, ragyog.

Fülem nem hallja hangodat,
Mégis beszélsz velem.
S boldogságot csupán az ad,
Ha szódat figyelem.

Képed betölti lelkemet,
Utam bármerre visz.
És mindenütt kezed vezet,
Ha ezt nem látom is.

Kimondani mi vagy nekem,
Ó, nincsen arra szó.
Most hitből áll csak életem,
S mégis mindez való.

De majd a fátyol szétszakad,
Mely most még rejteget.
Színről színre látlak Magad,
S fényedben élhetek.


101#Nagy vagy Te, Isten

Nagy vagy Te, Isten, nagy a Te hatalmad,
Világteremtő a Te szózatod!
Mondád: „Legyen!”, s a puszta semmiségből
Világosság s mindenség támadott.
A csillagezrek, a nap fényessége,
Ég, föld követte szent parancsszavad.
Remeg szívem, s megdöbbenvén csodálja
Mindenható, dicső hatalmadat.

Nagy vagy Te, Isten, nagy a bölcsességed.
Mindent mi szépen s bölcsen alkotál!
A földi embert tetted gyermekeddé,
Lelkedből lelket őnéki adál.
Kicsiny fűszálban, óriási tölgyben
Dicső kezed nyomát szemlélteted.
Szívem kitárva, hódolással áldom
Csodálatos, nagy bölcsességedet!

Nagy vagy Uram, és mily nagy a szerelmed,
Fiadban mit velem éreztetél!
A pislogó kis mécsest el nem oltád,
S a megtört nádnak megkegyelmezél.
Mikor hevertem bűnben, megkötözve,
Felém kinyújtád irgalmas kezed.
Örömkönnyekkel, térdre hullva áldom
Te üdvözítő nagy kegyelmedet!


102#Tudom: az én Megváltóm él

Tudom: az én Megváltóm él,
Hajléka készen vár reám;
Már int felém és koronát
Ígér a földi harc után
Bár a világ gúnyol, nevet,
A honvágy tölti lelkemet,
Mert nemsokára hív az Úr:
Jöjj haza, jövel gyermekem!
Kitárt karjával vár az Úr:
Jer, pihenj, nyugodj keblemen!

Remélek Jézusomban én,
Ő törlé el sok bűnömet;
Ajkáról hívón zeng felém:
„Jer haza, vár rád Mestered!”
Bár a világ gúnyol, nevet,
A honvágy tölti lelkemet,
Mert nemsokára hív az Úr:
Jöjj haza, jövel gyermekem!
Kitárt karjával vár az Úr:
Jer, pihenj, nyugodj keblemen!

Előttem oly csudálatos,
Hogy értem szállt a földre le;
Miattam annyit szenvedett,
Bűnömért annyit vérezett.
Bár a világ gúnyol, nevet,
A honvágy tölti lelkemet,
Mert nemsokára hív az Úr:
Jöjj haza, jövel gyermekem!
Kitárt karjával vár az Úr:
Jer, pihenj, nyugodj keblemen!

Tudom, hogy közel Mesterem,
Az óra fut, a nap közel;
Elébe állok csakhamar,
Megváltó Jézusom, jövel!
Bár a világ gúnyol, nevet,
A honvágy tölti lelkemet,
Mert nemsokára hív az Úr:
Jöjj haza, jövel gyermekem!
Kitárt karjával vár az Úr:
Jer, pihenj, nyugodj keblemen!


103#A nagy mélységből

A nagy mélységből szüntelen
Hozzád kiáltok, Istenem,
Haláltól mentsd meg lelkemet,
Fogadj be engemet!
Amint vagyok, jövök,
Amint vagyok, jövök,
Fiad érettem onta vért,
Fogadj be Jézusért!

A bűn sarában élve lenn,
A jóra lelkem képtelen,
Fogadd be gyenge gyermeked,
Fogadj be engemet!
Amint vagyok, jövök,
Amint vagyok, jövök,
Fiad érettem onta vért,
Fogadj be Jézusért!

A bátorságom gyávaság,
A bölcsességem kábaság,
Más nem segíthet, ha Te nem,
Fogadj be, Istenem!
Amint vagyok, jövök,
Amint vagyok, jövök,
Fiad érettem onta vért,
Fogadj be Jézusért!

Az életem, üres, szegény,
Nincs benne fény, de van remény,
Hogy akinek kegyelme nagy,
Vesznem engem se hagy.
Amint vagyok, jövök,
Amint vagyok, jövök,
Fiad érettem onta vért,
Fogadj be Jézusért!


104#Amit szívünk esdve kér

Amit szívünk esdve kér, Földi kincsnél többet ér;
Mind múlandó és üres, Amit a világ keres.
Lásd, Uram, mi Lelkedet Kérjük, aki hűn vezet;
Föl ne tartsa semmi gát, Hadd jelentse meg magát,
Szíveink töltse be Mindörökre szent heve.

Ne a test legyen Urunk, Kit követni indulunk;
Lelked szóljon csak velünk, Mert mi rája figyelünk.
Lásd, Uram, mi Lelkedet Kérjük, aki hűn vezet;
Föl ne tartsa semmi gát, Hadd jelentse meg magát,
Szíveink töltse be Mindörökre szent heve.

Tartsd kezedbe, hű Urunk, Amit mondunk, gondolunk;
S míg szemünk csak rád tekint, Hűn igazgasd tetteink.
Lásd, Uram, mi Lelkedet Kérjük, aki hűn vezet;
Föl ne tartsa semmi gát, Hadd jelentse meg magát,
Szíveink töltse be Mindörökre szent heve.

Lelkedtől, mit ránk kitölts. Érjen majd a jó gyümölcs;
Lássa mindaz, aki él, Hogy te rajtunk mit tevél.
Lásd, Uram, mi Lelkedet Kérjük, aki hűn vezet;
Föl ne tartsa semmi gát, Hadd jelentse meg magát,
Szíveink töltse be Mindörökre szent heve.

Ó, mi áldás, kegyelem Benned élni szüntelen;
Eszközöd gyanánt, Uram, Függni Tőled untalan!
Lásd, Uram, mi Lelkedet Kérjük, aki hűn vezet;
Föl ne tartsa semmi gát, Hadd jelentse meg magát,
Szíveink töltse be Mindörökre szent heve.


105#Az írás széjjel tépve

Az írás széjjel tépve, Szabad vagyok, szabad!
Tudom, hogy megvevél Te, Meggyőztél ím magad!
Kínos halált te szenvedtél S ártatlan drága véred
Áldoztad lelkemér'.

Álnokság nem volt benne, Tiszta, szeplőtelen,
Bűnöm még is viselte, Jótállóm lett nekem.
Eltörlé bűnöm teljesen, Lelkem nem nyomja most már
Még egy porszemnyi sem.

Ha nézek önmagamra: Hamar elcsüggedek;
Tekintve Jézusomra: Újult erőt nyerek.
Öröm tölti el lelkemet, Hogy Jézus vére által
Igaz s boldog lehet.

Isten báránya, Téged Dicsérlek éj s napon,
Üdvszerző szenvedésed Meg nem hálálhatom.
Áldott légy drága kezesünk És a te nagy nevednek
Zengjen dicséretünk!


106#Csodálva, imádva

Csodálva, imádva tekintek
Kegyelminek tengeribe,
És hallgatom édes örömmel,
Mit róla tanít az ige.
Szent vére bűnt befedez,
Tisztára mossa ruhám;
Bizalmamat ebbe vetem,
Reményem a Jézus csupán.

Ó mennyi időt veszítettem,
Sóhajtva a terhek alatt;
De hogy magam Őneki adtam,
Lelkemről a súly leszakadt.
Szent vére bűnt befedez,
Tisztára mossa ruhám;
Bizalmamat ebbe vetem,
Reményem a Jézus csupán.

Gyöngéd keze szívemet érte:
„Meggyógyítalak, fiam én”;
S megfogva ruhája szegélyét,
Erő s öröm szálla belém.
Szent vére bűnt befedez,
Tisztára mossa ruhám;
Bizalmamat ebbe vetem,
Reményem a Jézus csupán.

Most vélem a béke királya,
Vezéreli lépteimet,
S oly édes az ajkin e szózat:
„Békém adom én teneked!”
Szent vére bűnt befedez,
Tisztára mossa ruhám;
Bizalmamat ebbe vetem,
Reményem a Jézus csupán.


107#Fogjad kezem

Fogjad kezem, oly gyenge vagyok, érzem,
Hogy nálad nélkül járni sem tudok.
Fogjad kezem és akkor jó Megváltóm,
A félelem-re többé nincsen ok.

Fogjad kezem és vonj közel magadhoz,
Úgy szíveden én megpihenhetek.
Fogjad kezem, különben tévedezvén,
Az igaz útról is letérhetek.

Fogjad kezem, az út sötét előttem,
Ha fényeddel meg nem világítod;
De így Uram, e mennyből jövő fénynél,
Reád tekintve, bizton indulok.


108#Jézus vezesd gyermeked

Jézus vezesd gyermeked,
Megvédhet erős kezed.
Kősziklám és oltalmam
Egyetlen bizodalmam.
Vígy hát, vígy hát,
Vígy míg éjre nap derül,
És ha minden romba dűl,
Benned bízom egyedül.

Vészben én erősségem,
Viharban menedékem,
Minden, minden vagy nekem,
Bizalmam benned vetem.
Vígy hát, vígy hát,
Vígy míg éjre nap derül,
És ha minden romba dűl,
Benned bízom egyedül.

Fogjad hát meg kezemet,
Vígy hazámba engemet!
Híven követlek nyomon,
Mert velem vagy Jézusom.
Vígy hát, vígy hát,
Vígy míg éjre nap derül,
És ha minden romba dűl,
Benned bízom egyedül.


109#Ó hála az Úrnak

Ó hála az Úrnak, zengjünk Néki hát,
Mert úgy szeretett, hogy id'adta Fiát.
A kínra, halálra küldötte el Őt,
Megnyitni a mennyet a bűnös előtt.
Szívem áldd a Királyt, az Övé ez a föld,
Szívem áldd a Királyt, neve mindent betölt.
Jöjj bűnös az Úrhoz, mert Jézus az út,
Ó fogadd szívedbe a drága Fiút!

Ó teljes az üdv amit ád ez a vér,
Ó drága a kincs amit Isten ígér.
Ha bánva bűnét jön a leggonoszabb,
Az Úr néki még ma bocsánatot ad.
Szívem áldd a Királyt, az Övé ez a föld,
Szívem áldd a Királyt, neve mindent betölt.
Jöjj bűnös az Úrhoz, mert Jézus az út,
Ó fogadd szívedbe a drága Fiút!

Szent az, mit az Úr mond és szent, amit ad,
jÉs szent az öröm mely az Úrban vígad.
De még magasabb lesz az égi öröm,
a Jézus előtt vigadunk odafönn.
Szívem áldd a Királyt, az Övé ez a föld,
Szívem áldd a Királyt, neve mindent betölt.
Jöjj bűnös az Úrhoz, mert Jézus az út,
Ó fogadd szívedbe a drága Fiút!


110#Ó ne félj!

Ó ne félj, ne rettegj, én veled vagyok,
Ím e szó utamra csillagként ragyog,
Felhők közt, mint napfény, úgy tör át szavad:
Nem hagy el Megváltód, sohasem leszel magad.
Nem, soha magam,
Nem, soha magam.
Az Úr így ígérte ezt meg,
Soha nem leszek magam.

Liljom elhervadhat és a rózsaszál,
Napfény elborulhat, ám egy bizton áll:
Jézus éltem üdve, én napsugaram,
Nem távozik el tőlem, soha nem leszek magam.
Nem, soha magam,
Nem, soha magam.
Az Úr így ígérte ezt meg,
Soha nem leszek magam.

És utam sötét bár s környez sok veszély,
Hangját egyre hallom: „Gyermekem ne félj!”
S majd ha fönn a mennyben meglátom Uram,
Ujjongva kiáltom: Nem, Ő nem hagyott magam!
Nem, soha magam,
Nem, soha magam.
Az Úr így ígérte ezt meg,
Soha nem leszek magam.


111#Törvénytől menten

Törvénytől menten boldog az élet,
Jézus egészen elveszi vétked,
Téged az Úrnak vére fed be,
Elég e vér mindörökre.
Mindörökre ó, bűnös fogadd el,
Mindörökre ó, testvér ezt hidd el,
Bűntől az Úrnak vére fed be,
Elég e vér mindörökre.

Jézus megmenthet a kárhozattól,
Igéje erről világosan szól,
Mindnyájunkat hív: „Hozzám jöjj te!”
Igéje szól mindörökre.
Mindörökre ó, bűnös fogadd el,
Mindörökre ó, testvér ezt hidd el,
Bűntől az Úrnak vére fed be,
Elég e vér mindörökre.

Istennek népe, ím az út készen,
Teljes a váltság, hidd el egészen,
Jézus azért jött le a földre,
Váltsága szól mindörökre.
Mindörökre ó, bűnös fogadd el,
Mindörökre ó, testvér ezt hidd el,
Bűntől az Úrnak vére fed be,
Elég e vér mindörökre.


112#Világíts nékem, Jézus

Világíts nékem, Jézus, hogy mindig lássam ám,
Mily nagy volt hő szerelmed, ott fenn a Golgotán.
„Én, én vagyok Megváltód”, hangzik felém szavad,
S e szó szívembe békét, új éltet s üdvöt ad.

Világíts bennem, Jézus, hogy szent tekinteted
Napfényre hozza mindazt, mit szívem rejteget.
„Én megtisztítlak tűzzel”, szólsz s bár a tűz sebez,
De nyomdokidba járni: szívem hő vágya ez.

Világíts rajtam, Jézus, hogy bárhová megyek,
Megváltó szent erődről, bizonyságot tegyek.
„Én harcolok te érted” e szó oly hatalom,
Mely végrehajtja munkád bennem és általam.

Ó hát világíts, Jézus, világ világa te.
Hadd jusson igéd fénye, az éjszakába be.
„Megért a gab’naföld már” hangzik szavad felém,
S küldesz, hogy érted híven s hittel dolgozzam én.

Kelj fel, ó drága Jézus, Hajnalcsillag jövel.
Már virrad napkeletről, napod immár közel,
S legédesb szódat hallom, szívem mást nem akar:
„Jövel”, így szól a Lélek, „Ím eljövök hamar”.


113#A Tábor ormán

A Tábor ormán véle jártam én.
Isteni arcán tündökölt a fény,
Ruhája hófehéren csillogott,
Hallott szívem szent, égi szózatot,
A Tábor orma fényben ragyogott.

A Tábor ormán Isten szólt maga,
Jézus az ő szerelmes szent Fia.
Övé a földön minden hatalom,
Földön és égen és a poklokon,
Őt kövessétek minden lábnyomon!

A Tábor ormán oly jó volt vele,
Gyönyörrel telt meg mindnyájunk szíve!
Rajta kívül nem láttunk senki mást,
Csak róla tett a szívünk vallomást,
Csak róla tett a szívünk vallomást.

A Tábor ormán lakni nem lehet,
Várnak reánk bűnterhelt emberek.
Hirdetni kell az áldott, szent igét,
Jézushoz vinni milliók szívét,
Széjjelhirdetni Jézus szent nevét.


114#Miért félig

Mért félig Tied a szívem, az életem,
Mért félig, miért csak félig?
Hiszen egészen Teneked adtam
Maradék nélkül teljes magam.
Most, íme mégis visszaragadtam,
Hűtlen az éjem, nappalom, könyörülj rajtam, Jézusom!

Mért félig kerülöm el a bűn ajtaját?
Mért félig, miért csak félig?
Sajnálom én is, hogy megtagadtam
Sokszor Neved és szégyelltelek.
Nem jó így nékem megosztva élnem,
Hűtlen az éjem, nappalom, könyörülj rajtam, Jézusom!

Mért félig követem az utat, hol Te jársz?
Mért félig, miért csak félig?
Magam is látom, nem az az élet,
Ami betölti napjaimat.
Idegen tűzben égek el, érzem,
Hűtlen az éjem, nappalom, könyörülj rajtam, Jézusom!

Nem félig állt a kereszted a Golgotán!
Nem félig, nem is csak félig!
Vállaltad értem teljes egészen
Bűneim súlyát, ítéletét.
Mit adok érte oda cserébe?
Hűtlen az éjem, nappalom, könyörülj rajtam, Jézusom!

Nem félig Tied a szívem, az életem,
Nem félig, már nem csak félig!
Szabaddá lettem, Te győztél bennem!
Add, hogy csak Téged szolgáljalak!
Dicső Királyom, szent neved áldom!
Boldog az éjem, nappalom, betölti lényed, Jézusom!


115#Ha reggel jókor felkelek

Ha reggel jókor felkelek, s Uram szemébe nézhetek,
Öröm fut át a szívemen, s a menny felé száll énekem.
Ó, jöjj te is, nyisd meg szíved, Jézussal még ma köss frigyet!
Nincs senki más, ki úgy szeret, halála lett az életed!

Napközben is rá gondolok, ha fél szívem, hozzá futok.
Felnézek rá vággyal tele, s betölti szívem Szelleme.
Ó, jöjj te is, nyisd meg szíved, Jézussal még ma köss frigyet!
Nincs senki más, ki úgy szeret, halála lett az életed!

Ha este már elfáradok, az Ő szívén nyugton vagyok.
Míg békessége van velem, hálám szavakba önthetem.
Ó, jöjj te is, nyisd meg szíved, Jézussal még ma köss frigyet!
Nincs senki más, ki úgy szeret, halála lett az életed!

S ha ébredek vak éjjelen, sötétbe vész a két szemem,
Ő akkor is reám tekint, s betölt a szent öröm megint.
Ó, jöjj te is, nyisd meg szíved, Jézussal még ma köss frigyet!
Nincs senki más, ki úgy szeret, halála lett az életed!


116#Légy éber reggel
Légy éber reggel, bár felhőtlen égbolt
Vihartalan, csendes napot ígér!
Kelhet vihar szívedben, mely a vándort
Lesújtja, míg honába tér.
Ó, szüntelen légy éberen,
S imádkozzál, fiam!

Légy éber délben, míg a földi zajban
Az ég békéje feledésbe megy!
Ó, lelj egy percet lenni egymagadban,
Hogy ott kiöntsd a szívedet!
Ó, szüntelen légy éberen,
S imádkozzál, fiam!

Légy éber este, míg csend száll a tájra,
Keresd fel égi hű Barátodat!
Úgy fáj a szíve, ha hiába várna,
Ha jössz, kitárt karral fogad.
Ó, szüntelen légy éberen,
S imádkozzál, fiam!

Légy éber, ó, napod bármerre fordul,
Mert szüntelen vigyáz az ellen is,
S a szentek szentjét elfoglalja orvul,
Ha égő hittel telve nincs!
Ó, szüntelen légy éberen,
S imádkozzál, fiam!


117#Rád tekint már hitem
Rád tekint már hitem, Megváltóm, Istenem, a Golgotán.
Haldd könyörgésemet, és vedd el vétkemet,
Mostantól hadd legyek tiéd csupán!

Szívemet töltse be kegyelmed ereje buzgósággal!
Meghaltál érettem, add, szívem s életem
Teérted éghessen forró lánggal!

Ha elfog utamon félelem s fájdalom, fogd kezemet!
Derítsd fel éjemet, szárítsd fel könnyemet,
Tévelygésben ne hagyd én lelkemet!

Éltem ha fogyva-fogy, és a halál, ahogy jön már felém:
Megváltóm, ments Te meg kétségtől engemet,
Nálad, hogy üdvömet meglássam én!


118#Tégy foglyoddá, Uram

Tégy foglyoddá, Uram, s akkor szabad leszek,
Késztess megadnom önmagam, győzelmet úgy veszek!
Ha küzdve küszködöm, akkor leroskadok,
De ha karod lesz börtönöm, akkor erős vagyok.

Szívem gyáván remeg, s úgy hajlik, mint a nád,
Amíg benned nem lelte meg parancsoló Urát.
Míg láncra nem vered, oly ingatag, sivár,
Szerelmeddel kötözve meg, erős, mint sziklavár.

Lelkem mindjárt alél, nincs benne tűz, se hit,
Míg égi tűz nem száll belé s szolgálni nem tanít.
Vezetni úgy tudok, ha Szentlelked vezet,
Zászlóm fennen csak úgy lobog, ha fúj leheleted.

Majd úgy uralkodik s nyer lelkem égi trónt,
Ha néked hódol a porig, ha mindenről lemond.
Vész és vihar között úgy áll végig híven,
Ha kebleden jól kikötött, s mindvégig ott pihen.


119#Lelki próbáimban

Lelki próbáimban, Jézus, légy velem,
El ne tántorodjék tőled életem!
Félelem ha bánt vagy nyereség kísért,
Tőled elszakadnom, ne hagyj semmiért!

Ha a világ bája engem hívogat,
Nagy csalárdul kínál hitványságokat,
Szemem elé állítsd szenvedésedet,
Vérrel koronázott szent keresztedet!

Tisztogass bár bajjal olykor engemet,
Kegyelmeddel szenteld szenvedésemet!
Bár e test erőtlen, Te oltárodon
Keserű pohárral, hittel áldozom.

Ha halálra válik testem egykoron,
Ragyogjon fel Lelked e hitvány poron!
Ama végső harcon rád bízom magam,
Örök hajlékodba fogadj be, Uram!


120#Hogyne dicsérném az Istent

Hogyne dicsérném az Istent zengedező énekkel,
Ki dolgában oly bölcs, oly szent, és jót tesz mindenekkel!
Ő minden áldások Atyja, csupa jóság, szeretet,
Ki engem bölcsen vezet, és hű szívét hozzám hajtja.
Minden elhagy, elfeled, Isten vég nélkül szeret!

Mint ahogy a sas kicsinyét szárnyával betakarja,
Engem is befedez, megvéd az Úr hatalmas karja.
Már anyám méhétől kezdve, midőn életet adott,
Áldását, mint harmatot reám bőven hintegette.
Minden elhagy, elfeled, Isten vég nélkül szeret!

Nem kímélte szent Fiát sem Ő nagy szeretetében,
Kárhozatból, hogy kimentsen, odaadta énértem.
Ó, nagy az Isten kegyelme, melynek csodás mélyére
Bármint kutat, nem ér le az emberi véges elme.
Minden elhagy, elfeled, Isten vég nélkül szeret!

Lelke hűséges vezérem, kit mellém őrül adott,
Míg örök hazám elérem, s itt hagyok bút, bánatot.
Ki meggyújtja hitem lángját, s biztat, hogy éltem Atyja,
Gyermekét el nem hagyja, s elveszi a sír fullánkját.
Minden elhagy, elfeled, Isten vég nélkül szeret!

Ha a szenvedés szememből fájó könnyeket fakaszt,
Segedelmet küld a mennyből, s jókor elfordítja azt.
Ború után az ég derül, a viharos, zord telet
Felváltja a kikelet, s a hívő szív újra örül.
Minden elhagy, elfeled, Isten vég nélkül szeret!

Minden nap megújul rajtam, jó Atyám, szereteted.
Hogyne zengne néked ajkam hálát és dicséretet!
Csak Te vagy én boldogságom, hő imára két kezem,
Ím, buzgón összeteszem, későn-korán hozzád vágyom,
Míg ott fenn szól énekem megdicsőült nyelveken!


121#A Bibliát ha felnyitod

A Bibliát ha felnyitod, mily nagy csodát mutat neked!
Megnyílik benne fenn az ég, s itt lenn a szíved és szemed.
Urunk szava, Te, égi fény, ragyogj a nagyvilágon át,
Míg üdvözül ezernyi nép, s nap űzi szét az éjszakát!

E drága könyv tükör neked, megláthatod te szívedet;
Oly szennyes az s oly elveszett, de Jézus által új lehet!
Urunk szava, Te, égi fény, ragyogj a nagyvilágon át,
Míg üdvözül ezernyi nép, s nap űzi szét az éjszakát!

Az Úr szerelme benne szól, és zengve zúg Atyánk szava,
Az elveszettnek így mutat napfényes utakat haza.
Urunk szava, Te, égi fény, ragyogj a nagyvilágon át,
Míg üdvözül ezernyi nép, s nap űzi szét az éjszakát!

Elmondja a kereszthalál s feltámadás örömhírét,
Mint vitte végbe Jézusunk, mit kezdettől Atyánk ígért.
Urunk szava, Te, égi fény, ragyogj a nagyvilágon át,
Míg üdvözül ezernyi nép, s nap űzi szét az éjszakát!

Új élet magva szent Igénk, s e pusztán át a manna is,
A lábunknak szövétneke, amíg utunk hazánkba visz.
Urunk szava, Te, égi fény, ragyogj a nagyvilágon át,
Míg üdvözül ezernyi nép, s nap űzi szét az éjszakát!


122#Igéje szól, Igéje hív

Igéje szól, Igéje hív,
Szívünkben kétséget csöndesít.
Kegyelme kész, áldása vár,
Tárd ki a szíved, ó, tárd ki már!

Igéje szól, Igéje hív,
Urunkat követni megtanít.
Kegyelme kész, áldása vár,
Tárd ki a szíved, ó, tárd ki már!

Igéje szól, Igéje hív,
Nagy és szent munkára lelkesít.
Kegyelme kész, áldása vár,
Tárd ki a szíved, ó, tárd ki már!

Igéje szól, Igéje hív,
Mondjon hát hálát a száj s a szív!
Kegyelme kész, áldása vár,
Tárd ki a szíved, ó, tárd ki már!


123#Ha lelkem az Úrban nyugodva pihen

Ha lelkem az Úrban nyugodva pihen,
Bár távol a vész fenyeget,
Én boldogan egyre csak énekelem:
„Uram, én szíveden pihenek!”
Szíveden pihenek,
Uram, én szíveden pihenek!

Ha üldöz a Sátán s ijeszteni akar,
Bíztatva az Úr szava kél.
Szent vére, tudom, befedez, betakar,
Menedék, menedék ez a vér!
Szíveden pihenek,
Uram, én szíveden pihenek!

Az Úr maga hordta az én bűnömet,
S a lelkem azóta szabad.
Kereszten a vérével érte fizet,
Ó, dicsérem ezért az Urat!
Szíveden pihenek,
Uram, én szíveden pihenek!

Most érte, meg ővele élve csupán,
Az úton Igéje vezet.
Szent béke a részem a bánat után,
Uram, én szíveden pihenek!
Szíveden pihenek,
Uram, én szíveden pihenek!


124#Eldőlt a szívemben

Eldőlt a szívemben: követem Jézust.
Eldőlt a szívemben: követem Jézust.
Eldőlt a szívemben: követem Jézust.
Nincs visszaút, nincs visszaút!

Ha nincs is társam itt, követem mégis Őt.
Ha nincs is társam itt, követem Jézust.
Ha nincs is társam itt, követem mégis Őt,
Nincs visszaút, nincs visszaút!

Mögöttem a világ, előttem a kereszt.
Mögöttem a világ, előttem Jézus.
Mögöttem a világ, előttem a kereszt.
Nincs visszaút, nincs visszaút!


125#A börtönömnek zárát

A börtönömnek zárát az Úr nyitotta ki.
A békességem árát az Úr fizette ki.
Hadd zengjen hát az ének az Ő nagy, szent nevének,
Dicsőség Őneki! Dicsőség Őneki!

Kifogyni élet kútját az Úr nem engedi,
A lábaimnak útját az Úr egyengeti.
Hadd zengjen hát az ének az Ő nagy, szent nevének,
Dicsőség Őneki! Dicsőség Őneki!

Nincs szívem már a szennyben, az Úr emelte ki,
Az én helyem a mennyben az Úr rendelte ki.
Hadd zengjen hát az ének az Ő nagy, szent nevének,
Dicsőség Őneki! Dicsőség Őneki!


126#Áll a Krisztus szent keresztje

Áll a Krisztus szent keresztje
Elmúlás és rom felett.
Krisztusban beteljesedve
Látom üdvösségemet.

Bánt a sok gond, űz a bánat,
Tört remény, vagy félelem,
Ő nem hagy el, biztat híven:
Békesség van énvelem.

Boldogságnak napja süt rám,
Jóság, fény jár utamon.
A keresztfa ragyogásán
Fényesebb lesz szép napom.

Áldássá lesz ott az átok,
Megbékéltet a kereszt.
El nem múló boldogságod,
Békességed ott keresd!

Áll a Krisztus szent keresztje,
Elmúlás és rom felett.
Krisztusban beteljesedve
Látom üdvösségemet!


127#Szólj, Uram, mert várok

Szólj, Uram, mert várok! Várom szent szavad,
Várom, hogy jelentsd meg Énnekem magad.

Minden szó, mit mondasz, Kinccsel is felér,
Éhező szívemnek Éltető kenyér.

Szólj, tovább ne hallgass! Szolgád hallja jól,
Lesve vágyva várja, Ajkad hogyha szól.

Vágyom jól megértni Akaratodat,
És betöltni híven Szent parancsodat.

Hadd lehessen éltem, Mint a gyors patak,
Melynek tiszta habja Kebledről fakad!

Fáradt vándoroknak Szomját enyhítő,
S tükrin a Te képed, Ó, Üdvözítő!


128#Vágyom melletted élni

Vágyom melletted élni, Jézus,
Csendben veled beszélni, Jézus,
Békét, üdvöt remélni, Jézus,
Segíts, hogy úgy legyen!

Vágyom utadon járni, Jézus,
Érted csatába szállni, Jézus,
Gyáván meg nem hátrálni, Jézus.
Segíts, hogy úgy legyen!

Vágyom jobbodnál állni, Jézus,
Fénylő orcádat látni, Jézus,
Téged örökké áldni, Jézus.
Segíts, hogy úgy legyen!


129#Mutasd meg, hadd lássam, ki vagy nekem

Mutasd meg, hadd lássam, ki vagy nekem,
Hogy Te vagy, Te maradsz az életem!
Ne nézzek senkit, ne lássak mást,
Csak Téged, Megváltóm, senki mást!

Színtelen, fénytelen, üres edény,
Ne legyek ennél több sohase én!
Csak Te légy bennem a tartalom,
Lényeddel Te tölts meg, Jézusom!

Lennék bár eszköz és semmi egyéb,
Felvegyék, ha kell, vagy félretegyék,
Csak Te légy gazdám, én Jézusom,
Országod szolgálni így tudom!

Dicsőség tenéked, hű Jézusom!
Mindennél többet adsz, tudván tudom.
Megosztod vélem szent életed,
Örökre légy enyém s én tied!


130#Tiéd az ügy, ó Jézusunk

Tiéd az ügy, ó Jézusunk, Hadd örvendjünk ennek!
És mert tiéd, így bízhatunk, Soha el nem veszhet.
De előbb a kis búzaszem A nap felé, hogy nőhessen,
Magától, hogy szabad legyen, Meghal a mélybe’, főldbe’ lenn,
Meghal ott lenn, Hogy így szabad legyen.

Sok szenvedésen át, Urunk, Mentél a mennybe fel.
Míg véled célhoz nem jutunk, Utadon járnunk kell.
Legyen bár sorsunk szenvedés, Majd vár ránk véled égi rész.
Vígy hát halálod által el A mennybe, dicső fénybe fel,
Szerelmeddel, A fénybe, mennybe fel!
Te meghaltál, mint búzaszem, Mit égi kéz vetett.

Ó, kelts életre győztesen Bűnben holt lelkeket!
Küldj sok hírmondót, hadd vigyék A hírt, az élet jó hírét!
Ím, készen állunk Mesterünk, Te küldj el és Te légy velünk!
Te légy velünk, Győzelmet így nyerünk!


131#Jézus engem megtalált

Jézus engem megtalált,
Mindörökre hűn szeret,
Tenni szent akaratát
Lelke megtanít s vezet.
Ó, mily boldog lettem így!
Béke tölt el hű szívén,
Mindörökre szól e frigy:
Én övé és Ő enyém.

Amióta ezt tudom,
Fényesebb a napsugár,
Zöldellő faágakon
Szebben zeng a kismadár.
Fű, virág mind úgy ragyog,
Minden szebb a föld színén,
És én oly boldog vagyok!
Én övé és Ő enyém.

Mitől egykor féltem én,
Mint a köd tűnt mindaz el,
Nyugszom Jézus kebelén,
Védő karja átölel.
Eltűnt gond és félelem,
Sok teher vált semmivé,
Jézusom jár most velem,
Ő enyém és én övé.

Mindörökre Ő enyém,
Én övé örökre már.
Mennyi áldás, szent remény,
Mit az Úr előmbe tár!
Múlna el bár föld s az ég,
Válna éjre bár a fény,
Akkor is megállna még:
Én övé és Ő enyém!


132#Tiéd, örökre

Tiéd, örökre!
Megváltva véreden,
Megmosva általad,
Tiéd szívem!

Tiéd, örökre!
Zúghatnak vad szelek,
Benned rejtőzöm én,
Mint gyermeked.

Tiéd, örökre!
Igéd erő s vigasz.
Bánthat bú s félelem,
Meggyógyítasz.

Tiéd, örökre!
Szívem már nem remeg,
Mert bú s veszély között
Hozzád megyek.

Tiéd, örökre!
S ha nyílik majd az ég,
Ott fönn a trón előtt,
Ott is tiéd!


133#Uram, Te jól ismersz engem

Uram, Te jól ismersz engem,
Mindent jól lát a szemed,
Valamit gondol a szívem,
Te mindjárt észreveszed.
Hála tölti be szívemet,
Szeret az Úr, nagyon szeret!

Uram, Te könyörülsz rajtam,
Mert a Te irgalmad nagy;
Ha szóra sem nyílik ajkam,
Megértesz, mert Atyám vagy.
Hála tölti be szívemet,
Szeret az Úr, nagyon szeret!

Uram, Te felemelsz engem,
Amikor gyenge vagyok,
Hitem is megújul bennem
Olykor, ha meglankadok.
Hála tölti be szívemet,
Szeret az Úr, nagyon szeret!

Uram, megváltottál engem,
Értem is ömlött a vér,
Jézus ott fenn a kereszten
Meghalt a bűneimért.
Hála tölti be szívemet,
Szeret az Úr, nagyon szeret!

Rád bízom magam egészen,
Hű Uram, én Istenem,
Örömben, bánatban, vészben
Te légy nekem mindenem!
Hála tölti be szívemet,
Szeret az Úr, nagyon szeret!


134#Mely igen jó az Úr Istent dicsérni

Mely igen jó az Úr Istent dicsérni,
Felségednek, ó Uram, énekelni,
Szent nevedet dicsérvén magasztalni
És mindenütt e világon hirdetni!

Igen reggel irgalmadat hirdetni,
Igazságodról éjjel gondolkodni,
Hegedűvel, orgonával zengetni,
Minden éneklő szerszámmal tisztelni!

Csudaképpen én vigasztalást vészek,
Cselekedetidre hogyha tekintek,
Kezeidnek munkájában örvendek,
Teremtőmnek, Megváltómnak éneklek.

Az eszetlen ember ezt nem esméri,
A hitetlen bolond ember nem érti;
Kinek rólad nincs igaz esméreti:
Szent Fiadban mert nincs hite őnéki.

E világon gonoszok gyökereznek,
Kik mindenkor hamisan cselekesznek;
Mint a füvek, virágoznak, terjednek,
Hogy örökül-örökké elvesszenek.

Lám ezeket, Uram, felséges Isten,
Kik támadnak a te szent igéd ellen,
Viaskodnak a te híveid ellen:
Megbünteted, mert vagy örök Úr Isten.

Rólad, Uram, akik megemlékeznek,
Mint a pálmafa, szintén úgy zöldellnek;
Mint cédrusfák ugyan meggyökereznek
Az igazak, kik igaz hitben élnek.

Vallást tesznek minden emberek előtt,
Hogy az Isten igaz mindenek fölött;
Hamisságot soha nem cselekedett,
Mint kőszikla, ő ád nagy erősséget.


135#Ami szép volt, amit szeretek

Ami szép volt, amit szeretek,
Uram, én mindent leteszek.
Nem nézek hátra, Uram, hanem Feléd,
Tudom, minden kár és szemét.

Ami jó volt, tervek, sikerek,
Uram, én mindent leteszek.
Nem nézek hátra, Uram, hanem Feléd,
Tudom, minden kár és szemét.

Ami rút volt, bűnök, örömek,
Uram, én mindent leteszek.
Nem nézek hátra, Uram, hanem Feléd,
Tudom, minden kár és szemét.

Uram, add meg Te, énnekem ezt,
Hogy futhassak célegyenest!
Ne nézzek hátra, Uram, hanem Feléd!
Hiszen minden kár és szemét.


136#Jézusból többet hadd vegyek

Jézusból többet hadd vegyek,
S másoknak többet hadd vigyek,
Őt egyre jobban szemléljem,
Váltsághalálát dicsérjem!
Több, több mire vágyom,
Több, több mire vágyom:
Őt egyre jobban szemléljem,
Váltsághalálát dicsérjem!

Jézusról többet hadd tudjak,
Tervéhez jobban simuljak!
Szentlélek Isten, jöjj, taníts,
Meglátni Krisztus titkait!
Több, több mire vágyom,
Több, több mire vágyom:
Őt egyre jobban szemléljem,
Váltsághalálát dicsérjem!

Adhasson többet Igében,
Járjak vele közösségben,
Halljam a hangját szívemben,
Éljem az Igét éltemben!
Több, több mire vágyom,
Több, több mire vágyom:
Őt egyre jobban szemléljem,
Váltsághalálát dicsérjem!

Hallhassak többet trónjáról,
Hol dicső népe országol!
Visszajön Ő és nem késik,
Országa nő, megáll végig.
Több, több mire vágyom,
Több, több mire vágyom:
Őt egyre jobban szemléljem,
Váltsághalálát dicsérjem!


137#Áll a szikla mindörökké

Áll a szikla mindörökké,
Melyet Isten épített
Fáradt szívem menhelyévé
Zúgó hullámok felett.
Ó, én szirtem, sziklaváram,
Otthonom, mely oltalom!
Menhelyem a pusztaságban,
Én Megváltó Jézusom!

Lábaimnál zúg a tenger,
Zúg a szélvész rémesen,
Én Krisztusra építem fel
Szép reményem és hitem.
Ó, én szirtem, sziklaváram,
Otthonom, mely oltalom!
Menhelyem a pusztaságban,
Én Megváltó Jézusom!

Hasztalan dühöng az orkán,
Hasztalan nincs semmi fény,
Éjben és viharba’ némán
A hajnalra várok én.
Ó, én szirtem, sziklaváram,
Otthonom, mely oltalom!
Menhelyem a pusztaságban,
Én Megváltó Jézusom!

Küzd erőd az árral egyre,
Nincs sehol se’ menhelyed?
Zaklatott szív, jöjj e szirtre,
Mely megmentett engemet!
Ó, én szirtem, sziklaváram,
Otthonom, mely oltalom!
Menhelyem a pusztaságban,
Én Megváltó Jézusom!


138#Imádkozzatok és buzgón kérjetek

Imádkozzatok és buzgón kérjetek:
Bűnös voltunkért, Uram, ó ne vess meg!
Tiszta szívet és Szentlelket adj nékünk,
Hallgass meg Fiad nevében, ha kérünk!

„Keressetek buzgón és megtaláltok!”
Téged keresünk, Uram, hogy bűn s átok
Erőt ne vegyen mirajtunk. Légy nékünk
Égi utunk, igazságunk, életünk!

„Zörgessetek buzgón Isten ajtaján!”
Elfáradtunk, Uram, e világ zaján.
Ó, nyisd meg az égi béke szép honát,
Add, hogy zenghessünk örök halleluját!


139#Egyszerűen hitben élj

Egyszerűen hitben élj!
Vész ha jő, te mit se félj!
Hogyha utad fénytelen,
Jézus így szól: Higgy nekem!
Hinni vágyom, hű Uram,
Éltem itt míg elsuhan.
Míg Sionba érkezem,
Jézus mondja: Higgy nekem!

Fáradt szívem feldobog,
Lelked hogyha felragyog.
Hű szerelmed védelem.
Jézus mondja: Higgy nekem!
Hinni vágyom, hű Uram,
Éltem itt míg elsuhan.
Míg Sionba érkezem,
Jézus mondja: Higgy nekem!

Napsugárban jár utam,
Árnyvilágban is vígan,
Nem riaszt a félelem,
Jézus így szól: Higgy nekem!
Hinni vágyom, hű Uram,
Éltem itt míg elsuhan.
Míg Sionba érkezem,
Jézus mondja: Higgy nekem!

Jóban-rosszban tart a hit,
Tűrni, várni megtanít.
Rá tekintek szüntelen,
Jézus biztat: Higgy nekem!
Hinni vágyom, hű Uram,
Éltem itt míg elsuhan.
Míg Sionba érkezem,
Jézus mondja: Higgy nekem!


140#Az üdv, mit Krisztus Jézus ad

Az üdv, mit Krisztus Jézus ad,
Örök, teljes, szabad,
E szent örökséget, szívem,
Fogadd el teljesen!

Bízzál az Úr szavába’ hűn,
Mert kételkedni bűn!
Az Isten többet adni kész,
Mint hinné emberész.

Az Ige tisztán hirdeti,
S az Úr hű, higgy neki,
Hogy teljes váltságot hozott
Megváltó Krisztusod!

Váltsághalála, élete,
Lelkének szent tüze,
Művét mind benned végezi,
Míg végbe nem viszi.

Úr Jézus, szívem itt hozom,
Tenéked áldozom.
Benned teljes szívből hiszek,
Rólad vallást teszek!


141#Súlyos napokban csak Jézusra nézz

Súlyos napokban csak Jézusra nézz,
Mondd el neki bátran, ami nehéz!
Mondd meg, hogy rábízol mindent híven!
„Hisz te az enyém vagy” – szól szelíden.

Tekints fel Jézusra, nyomor, ha nyom!
Hatalmas Király Ő, gazdag nagyon.
Rá nézz, ha gyötörnek búbánatok!
Szelíden így szól majd: „Veled vagyok.”

Tekints fel Jézusra, ha mély sebek
Kínozzák, égetik a szívedet!
Tud Ő vigasztalni, mint senki más,
„Szeretlek” – hangzik majd a biztatás.

Tekints Jézusra, Ő segítni kész!
Emberre, magadra soha ne nézz!
Jézusra tekintve fel szüntelen,
Szelíden így szól Ő: „Számolj velem!”

Tekints fel Jézusra s légy csendesen!
Amint Ő akarja, csak úgy legyen!
Nyomor és fájdalom, ha elpihent,
Öröm és üdvösség vár odafent.


142#Isten visz majd tovább

Isten visz majd tovább, ne csüggedj hát!
Hűséges Pásztorod védelmet ád.
Biztos a kar, amely téged terel,
Oly Isten Ő, ki rád gondot visel.
Kézen fog Istened s féltőn vezet,
Atyád Ő, s úgy szeret, mint gyermeket.
Sziklára áll hitem s bátran felel:
Van Istenünk, aki sosem hagy el!

Isten visz majd tovább, szükség, ha jő,
Melléd áll, míg veled fut az idő.
Igénk megáll, ha mást elfúj a szél,
Oly Isten Ő, aki örökre él.
Kézen fog Istened s féltőn vezet,
Atyád Ő, s úgy szeret, mint gyermeket.
Sziklára áll hitem s bátran felel:
Van Istenünk, aki sosem hagy el!


143#Siessetek, hamar lejár

Siessetek, hamar lejár!
Kegyelme már régóta vár!
Ma még lehet, ma még szabad,
Borulj le a kereszt alatt!

Ha elkésel, mi lesz veled?
Hogy mented meg a lelkedet?
Bezárul a kegyelmi út,
Lelked örök halálba jut.

Elszáll a perc, az életed,
Ma még, ha jössz, elérheted.
Ne késs tovább, ne várj tovább,
Ma kérd Atyád bocsánatát!


144#A Szentlelket ne űzzed el

A Szentlelket ne űzzed el!
Jézushoz hív, tudod te rég.
Hív a világ, választnod kell,
Mikor teszed, mért nem ma még?
Miért nem ma, miért nem ma?
Mikor teszed, miért nem ma?
Miért nem ma, miért nem ma?
Mikor teszed, miért nem ma?

Mit nyújt tenéked a világ?
Mindaz, mit adhat, semmiség.
Üdv ajtaján siess be hát!
Mikor teszed, mért nem ma még?
Miért nem ma, miért nem ma?
Mikor teszed, miért nem ma?
Miért nem ma, miért nem ma?
Mikor teszed, miért nem ma?

Lásd, Jézus még ma elfogad.
Követve Őt, tiéd az ég.
Válaszd hát a keskeny utat!
Mikor lépsz rá, mért nem ma még?
Miért nem ma, miért nem ma?
Mikor teszed, miért nem ma?
Miért nem ma, miért nem ma?
Mikor teszed, miért nem ma?


145#Minden lépés, amit lépek

Minden lépés, amit lépek, Minden munka, amit végzek,
Minden öltés, melyet öltök, Minden fillér, mit elköltök,
Hirdesse az Úr szerelmét, Dicsőítse nagy kegyelmét!
Dicsőség az Istennek, Dicsőség az Istennek!

Minden terhem, amit hordok, Minden szó, melyet kimondok,
A munkában töltött óra, S az is, mely hív nyugovóra,
Hirdesse az Úr szerelmét, Dicsőítse nagy kegyelmét!
Dicsőség az Istennek, Dicsőség az Istennek!

Keblem minden szívverése, Lelkem minden szenvedése,
Az öröm, mit nyújt az élet, És a seb is, amely éget,
Hirdesse az Úr szerelmét, Dicsőítse nagy kegyelmét!
Dicsőség az Istennek, Dicsőség az Istennek!

Építse bár ezrek lelkit Munkám, melyre Isten elhítt,
Vagy áldást kis körre hintsen, S rá csak néhány szem tekintsen,
Hirdesse az Úr szerelmét, Dicsőítse nagy kegyelmét!
Dicsőség az Istennek, Dicsőség az Istennek!

Majd ha szívem végsőt dobban, Tört szemem fénye kilobban,
S rám borul a csöndes álom, Ne hirdessen mást halálom,
Csak az Úrnak szent szerelmét, Dicsőségét, nagy kegyelmét!
Dicsőség az Istennek, Dicsőség az Istennek!


146#Halld, az ég harangi zengnek

Halld, az ég harangi zengnek Messze földön szerteszét,
Hírül adva mindeneknek Isten üdvüzenetét!
Áldott Isten nagy kegyelme, Hogy leküldte szent Fiát,
Benne higgy, s az élet Lelke Meggyőz benned sírt s halált.
Szent harang, égi hang, Zendül szerte hangosan.
Drága hír: Jézus él! S most kegyelme napja van.

Jöjj, az ég harangi hívnak, Vár királyi lakoma!
Vége itt nyomornak, kínnak, Bűnös elfér mind oda.
Jöjjetek, ti fáradt lelkek, Jézusunk életkenyér,
Higgyetek, s mindenre leltek, Jézus mindennel felér!
Szent harang, égi hang, Zendül szerte hangosan.
Drága hír: Jézus él! S most kegyelme napja van.

Halld, az ég harangi intnek: Ó, siess, elkéshetel,
Sátán tőre fog megint meg, Jöjj, hogy egy se vesszen el!
Nézd, az ajtó még kitárva, Szűk, szoros felé az út,
Hit, remény, szeretet vár ma, Kívül lelked vészbe jut.
Szent harang, égi hang, Zendül szerte hangosan.
Drága hír: Jézus él! S most kegyelme napja van.

Halld, az ég harangi zúgnak, Már az ünnepév közel,
Örülj, népe égi Úrnak, Mind az üdvözültekkel!
A Király jön nemsokára, Légy kitartó kis sereg,
Boldog lesz, ki homlokára A koronát nyerte meg!
Szent harang, égi hang, Zendül szerte hangosan.
Drága hír: Jézus él! S most kegyelme napja van.


147#Jézus szolgálókat hív ma

Jézus szolgálókat hív ma,
Van üres hely még elég.
Jöjjön mind, kinek szívében
Szeretetnek lángja ég!
Téged is vár ott a hely,
Jézus szolgálatra hív.
Megjelölte már helyed,
Tálentumod egy vagy tíz.
Engedelmes szolga légy,
Életed add végre át!
Téged is vár ott a hely,
Bátran állj be hát!

Nincs idő a veszteglésre,
Szerte annyi lélek sír!
Vidd közéjük Megváltónkat,
Míg hangozhat még a hír!
Téged is vár ott a hely,
Jézus szolgálatra hív.
Megjelölte már helyed,
Tálentumod egy vagy tíz.
Engedelmes szolga légy,
Életed add végre át!
Téged is vár ott a hely,
Bátran állj be hát!

Gyenge, méltatlan vagy, mondod.
Ő a forrás, az erő.
Lusta hírnök ne légy többé,
Hadd tegyen helyedre Ő!
Téged is vár ott a hely,
Jézus szolgálatra hív.
Megjelölte már helyed,
Tálentumod egy vagy tíz.
Engedelmes szolga légy,
Életed add végre át!
Téged is vár ott a hely,
Bátran állj be hát!


148#Jézus, Jézus! Ó mi szép név!

Jézus, Jézus! Ó, mi szép név!
Hogy hegeszti száz sebed!
Hogy betölti szent örömmel
Boldog, hívő szívedet!
Ó, mi szép, hogyha cseng,
Hogyha szíved róla zeng!
Ó, mi szép, hogyha cseng,
Hogyha szíved róla zeng!

Föl hát, Szent nevében indulj!
Ő, csak Ő a védelem,
Véle minden ellenünkön
Biztos lesz a győzelem.
Ó, mi szép, hogyha cseng,
Hogyha szíved róla zeng!
Ó, mi szép, hogyha cseng,
Hogyha szíved róla zeng!

Jézus! Ó, mi drága név ez,
Ó, mi boldog, ó, mi szép!
Ó, hogy ujjong hallatára
A megváltott földi nép!
Ó, mi szép, hogyha cseng,
Hogyha szíved róla zeng!
Ó, mi szép, hogyha cseng,
Hogyha szíved róla zeng!


149#Krisztus hívása hangzik

Krisztus hívása hangzik, Az Íge hogyha szól.
E drága szóra szíved, Mondd, mért nem válaszol?
Haragját érdemelnéd, S ő mégis esdekel.
Ó, kőből van a szív, mely Szavára nem felel!
Ó, kőből van a szív, mely Szavára nem felel.

Gyengéden Ő keres meg, Ha bánat száll reád,
Vagy hogyha vétkes múltért Szívedre hull a vád.
Bűnöd magára vette, A múltért nem perel –
Ó, kőből van a szív, mely Szavára nem felel!
Ó, kőből van a szív, mely Szavára nem felel.

Ha ingadozna lábad, Irányt mutathat Ő,
Továbbsegít, ha csüggeszt Bizonytalan jövő.
Sok földi célnál feljebb: A menny felé terel –
Ó, kőből van a szív, mely Szavára nem felel!
Ó, kőből van a szív, mely Szavára nem felel.

Krisztus, a Szent, teérted Keresztet szenvedett,
Az életét od’adta. Mondd, többet mit tehet?
Most drága vére kérlel: Ne dobd az üdvöt el! –
Ó, kőből van a szív, mely Szavára nem felel!
Ó, kőből van a szív, mely Szavára nem felel.


150#Miért, hogy Ő?

Miért, hogy Ő, kit angyalének dicsért,
Költötte ránk szerelme kincseit?
Vagy mint a pásztor, elveszett után járt,
Elmémmel fel nem foghatom, miért?
De azt tudom, hogy Máriától származott,
Hogy Betlehemben jászolágya volt,
Hogy Názáretben élt és ott volt otthona.
Ím, így jött el Ő, a világ Megváltója.

Nem érthetem, miért szenvedett némán.
Békéje fénylik Golgota hegyén.
Szíve miért szakadt meg a kereszten,
Tövisből mért kapott ott koronát?
De azt tudom, hogy megtört szívek orvosa,
Bűn, félelem tüzét megoltja Ő,
Megterhelt lélek láncait leoldja,
Ezért jött el Ő, a világ Megváltója.

Miképpen hódolnak előtte népek,
Hogy kormányozza földi birtokát,
Kelet-nyugatnak, bűnösnek s a bölcsnek
Szomját hogy oltja, meg nem mondhatom.
De azt tudom, hogy dicsősége felragyog,
Hogy amit Ő vet, Ő aratja majd.
Győzelme napja nem sokáig várat,
Megismerik Őt, a világ Megváltóját.

Miképpen áldja Őt magát majd a föld,
Ha egy szaván a béke lesz az úr,
Vagy sejted-é az ujjongásnak árját,
Ha minden szívet lénye majd betölt?
De azt tudom, hogy angyalének ujjong,
Megváltott lelkek hangja zengi Őt,
Az ég a földnek, föld az égnek mondja:
Végre Király Ő, a világ Megváltója!


151#Ó, forrongó, gazdag árja

Ó, forrongó, gazdag árja Megváltóm szerelminek!
E rohanó, gazdag árba Elmerülök és hiszek.
Jézusom, Isten Báránya, Áldozatod rám is áll,
Eltakar kegyelmed árja, S rám a szentek szentje vár.

Harsogó hullámverése Zúgjon e világon át,
Hogy a mindenség megértse A kereszt hívószavát!
Jézusom, Isten Báránya, Áldozatod rám is áll,
Eltakar kegyelmed árja, S rám a szentek szentje vár.

Ó, hogy minden bűnös lelket, Kit megvettél véreden,
Győzhetetlen, nagy szerelmed Vissza, Atyjához vigyen!
Jézusom, Isten Báránya, Áldozatod rám is áll,
Eltakar kegyelmed árja, S rám a szentek szentje vár.


152#Szólj, szólj hozzám Uram

Szólj, szólj hozzám Uram, Mert szolgád hallja szódat,
Mint szóltál eddig is, Kegyelmedből nekem!
Hadd járjak utadon, Hadd várjam égi jódat,
Hű szívvel szüntelen, Hű szívvel szüntelen!

Adj Lelkedből erőt, Hogy értsem és szeressem
Elrendelt utamat S minden parancsodat!
Egy vágyat adj nekem: Hogy halljam és kövessem
Szent igazságodat! Szent igazságodat!

Nincs oly tudós sehol, Ki megtanít utadra,
A bölcs nem fejti meg Törvényedet sosem,
Te fejted meg nekünk, Te, hű szíveknek Atyja,
Kinek szavát lesem. Kinek szavát lesem.

Te nagy csodáidról, Bár fennszóval beszélnek,
És fennen hirdetik Felséges rendedet,
Ha nem Te szólsz, Uram, A szó fülig ha érhet,
De szívig nem mehet! De szívig nem mehet!

Szólj, és csitítsd a bút, Mert bú és kín gyötörnek,
Szólj, hogy legyen szavad Ír s gyógyító erő!
Szólj, dicsőséged úgy Még szebben tündökölhet,
És mindörökre nő! És mindörökre nő!


153#Nincs helyed Jézus számára?

Nincs helyed Jézus számára?
Megváltód Ő s úgy szeret!
Halld, kopogtat kívül állva,
Megnyitod-e szívedet?
Add magad neki egészen,
Tárd ki bátran szívedet!
Ó, ne bocsásd el, testvérem,
Fogadd be s minden tied!

Nincs időd az Úr számára?
Lásd, az ajtó előtt áll!
Használd fel a drága percet,
Holnap késő lehet már!
Add magad neki egészen,
Tárd ki bátran szívedet!
Ó, ne bocsásd el, testvérem,
Fogadd be s minden tied!

Földi vággyal telve szíved,
Jézus nem kap ott helyet.
Mért bocsátod el magadtól
Őt, ki érted szenvedett?
Add magad neki egészen,
Tárd ki bátran szívedet!
Ó, ne bocsásd el, testvérem,
Fogadd be s minden tied!

Még ma add a szíved néki,
Lásd, időd hamar lejár!
Gyorsan jő a végső óra,
S akkor rád ítélet vár!
Add magad neki egészen,
Tárd ki bátran szívedet!
Ó, ne bocsásd el, testvérem,
Fogadd be s minden tied!


154#Semmim se’ lenne

Semmim se’ lenne magamtól nekem,
Isten kezéből van új életem.
Fenn hirdetem, bár érdemtelen:
Reám lelt az ingyen kegyelem.
Isten kegyelme rám talált,
Isten kegyelme rám talált.
Zengj, hálaének, az Ő szent nevének,
Hogy Isten kegyelme rám talált!

Voltam szegény, bűnben elsüllyedett,
Isten szívétől oly távol vetett.
Jött Jézusom s megfogta kezem,
Reám lelt az ingyen kegyelem.
Isten kegyelme rám talált,
Isten kegyelme rám talált.
Zengj, hálaének, az Ő szent nevének,
Hogy Isten kegyelme rám talált!

Nem könnyeimmel szereztem meg azt,
Irgalma adta az égi vigaszt.
Bűn terhe nyomta bár életem,
Reám lelt az ingyen kegyelem.
Isten kegyelme rám talált,
Isten kegyelme rám talált.
Zengj, hálaének, az Ő szent nevének,
Hogy Isten kegyelme rám talált!

Hadd mondanom, míg szemem rád ragyog:
Túlárad a szívem, boldog vagyok!
Mind e világon fenn hirdetem:
Reám lelt az ingyen kegyelem.
Isten kegyelme rám talált,
Isten kegyelme rám talált.
Zengj, hálaének, az Ő szent nevének,
Hogy Isten kegyelme rám talált!


155#Égi harsonák

Égi harsonák ha zengenek, nem lesz idő se már,
Mert az Úr lesz ott örökre nap helyett,
És ki üdvbe öltözött, az akkor mind előtte áll,
Őt dicsérve, köztük én is ott leszek!
Ha az Úr nevem kiáltja, Mikor hív a harsonája,
Ha az Úr nevem kiáltja, Hű kegyelme által én is ott leszek!

Várva várt Urunk ha megjelen, feltámad az, ki hitt,
Mind, ki hű maradt, ki néki engedett,
Látja érte eljövő Urát, amint az ég kinyílt.
Őt dicsérve, köztük én is ott leszek!
Ha az Úr nevem kiáltja, Mikor hív a harsonája,
Ha az Úr nevem kiáltja, Hű kegyelme által én is ott leszek!

Míg a nap ragyog s nem int az est, a munka égjen itt,
Hogy szerelme hű, dicsérje szó s a tett!
És időnk mikor lejárt s a munka már betöltve, mind
Ott legyünk, elébe elragadva fent!
Ha az Úr nevem kiáltja, Mikor hív a harsonája,
Ha az Úr nevem kiáltja, Hű kegyelme által én is ott leszek!


156#Ki vagyok én?

Ki vagyok én, ki vagyok én,
Kinek lát engem az Isten?
Sok bűnömért, vétkeimért,
Elítél engem az Isten.
Veszendő utolsó bűnös vagyok,
Szívemben sötétség, kívül bajok,
Ha nem jön segítség, elpusztulok.

Valaki hív, valaki vár,
Valaki hívogat engem.
Sok bűnömért, vétkeimért
Valaki szenvedett értem.
Megváltó Úr Jézus befogadtál,
Azért, mert szerettél, megváltottál.
Újjá lett életem parancsra vár.
